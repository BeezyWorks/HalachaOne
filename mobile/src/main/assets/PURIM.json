{"MISHNA_BERURA":[["(א) מותר להתענות לפניהם ולאחריהם - וכן בהספד שרי וב\"ח כתב דבחנוכה אסור להתענות לפניו וכן הוא ג\"כ דעת הפר\"ח. והנה יש נוהגים להתענות לפני חנוכה תמורת ער\"ח ואין לשנות מנהגם אבל לכתחלה לא ינהוג כן ועכ\"פ אסור לגזור בו תענית צבור וכן יום ראשון דאחר חנוכה אף דיחיד מותר להתענות בו תענית צבור אסור לגזור בו:","(ב) מתענין בי\"ג באדר - כי בימי מרדכי ואסתר נקהלו ביום י\"ג באדר להלחם ולעמוד על נפשם והיו צריכין לבקש רחמים ותחנונים שיעזרם ד' להנקם מאויביהם ומצינו כשהיו ביום מלחמה שהיו מתענין שכן אמרו רז\"ל שמרע\"ה ביום שנלחם עם עמלק היה מתענה וא\"כ בודאי גם בימי מרדכי היו מתענים באותו יום ולכן נהגו כל ישראל להתענות בי\"ג באדר ונקרא תענית אסתר כדי לזכור שהש\"י רואה ושומע כל איש בעת צרתו כאשר יתענה וישוב אל ד' בכל לבבו כמו שעשה בימים ההם:","(ג) להתענות ביום ה' - אבל בע\"ש אין קובעין תענית בתחלה מפני כבוד השבת לפי שרגילין בתענית לומר סליחות ותחנונים ובע\"ש לא יתכן לעשות כן לפי שלא יוכלו לטרוח לכבוד השבת ומי שהיה בדרך ושכח שמתענים ביום ה' ואכל ובלילה בא לביתו ושמע שהעולם התענו היום יתענה למחר בע\"ש. מהרי\"ל לא היה מגיד ההלכה בתענית אסתר מפני שטרודים לקנות צרכי פורים אם לא כשחל פורים ביום א' וכתב בא\"ר ונ\"ל דכל זה מיירי לילך לישיבה אבל ללימוד הקבוע בביה\"מ אינו בכלל זה דאין בזה כ\"כ בטול צרכי סעודה. וא\"א צדקתך באותה שבת שחל פורים למחר כמו שא\"א תחנונים בערב פורים בחול כך א\"א צידוק הדין בשבת שהוא ערב פורים:","(ד) מצטערים - זה קאי על כואבי עינים אבל מעוברת אף שאינה מצטערת אינה מתענה כ\"כ הישועות יעקב ובא\"ר מחמיר בזה אך ביולדת כל ל' גם הוא מיקל:","(ה) ויפרעו אח\"כ - להישועות יעקב הנ\"ל מסתברא דלא קאי ד\"ז רק על כואבי עינים שבעצם יש עליו חיוב שלא לפרוש מן הצבור ורק עכשיו משום דכאיב ליה עיניו ולהכי לבתר שיסולק כאבו יפרע התענית משא\"כ מעוברת ומניקה דפטורות בעצם אפילו אינן מצטערות אכן מדברי הב\"ח לכאורה לא משמע כן:","(ו) לא יפרשו - אפילו ההולך בדרך וקשה עליו התענית:","(ז) מותר לאכול על המילה - היינו כל האנשים הקרואים להסעודה ואפילו יותר מעשרה ואפילו בשחרית מותרים לאכול אכן כולם צריכין להתענות למחר וכדלקמיה. ועיין בט\"ז וא\"ר שחולקים על הג\"ה זו ודעתם דקביעותא דתעניתא הוא דוקא ליום ה' וע\"כ אסורין כולם לאכול ביום ה' ויעשו הסעודה בלילה אכן הבעלי ברית בעצמן מותרין לאכול ביום ה' אחר מילה וא\"צ להתענות למחר וכנ\"ל בסימן תקנ\"ט ס\"ט לענין ט\"ב ועיין בפמ\"ג שכתב דהמיקל לנהוג כדעת הרמ\"א לא הפסיד וכן במו\"ק ובשבות יעקב הסכימו לדעת השו\"ע:","(ח) ג' ימים - פי' בה\"ב אחר פורים. משנכנס אדר מרבין בשמחה ומי שיש לו דין עם עכו\"ם ישפוט באדר [גמרא] יכולים בני עיר לתקן בהסכמה ובחרם עליהם ועל הבאים אחריהם לעשות פורים ביום שנעשה בו נס ומי שנעשה לו נס באדר ונדר לעשות פורים כשיבוא שנת העיבור צריך לעשות הפורים באדר שני אם לא שנעשה לו הנס בשנת העיבור באדר ראשון:"],["(א) לקרות המגילה בלילה - משעת צאת הכוכבים ועיין לקמן בסימן תרצ\"ב ס\"ד במ\"ב ובה\"ל מה שכתבנו שם:","(ב) ולחזור ולשנותה ביום - זכר לנס שהיו צועקים בימי צרתם יום ולילה:","(ג) כל הלילה - עד עמוד השחר ואם לא קראה קודם אפילו באונס שוב לא יקרא דמשעלה עה\"ש יממא הוא:","(ד) מהנץ החמה - לפי שאין הכל בקיאין בעמוד השחר וזמנין דאתי לאקדומי צריך לכתחלה להמתין עד הנץ דיום ברור הוא לכל:","(ה) עד סוף היום - היינו שקיעת החמה ואם נמשך עד בין השמשות יקראנה בלי ברכה:","(ו) יצא - ואם היה אונס קצת יכול לקרותה לכתחלה משעלה עמוד השחר [אחרונים]:","(ז) מבטלים ת\"ת וכו' - ר\"ל אף דת\"ת שקול כנגד כל המצות ואפילו היתה ת\"ת של חבורה גדולה של ק' אנשים שלומדים באיזה בית אפ\"ה צריך לבטל ולילך לקרותה בצבור משום ברב עם הדרת מלך. וכתב הח\"א מ\"מ מי שמתפלל כל השנה בקביעות במנין המיוחד לו להתפלל שם א\"צ לילך לביהכ\"נ:","(ח) כדי צרכו - מלשון זה מוכח דאף שהוא בעיר שיש לו קוברין דשוב אינו מוטל בבזיון והזריזות לקוברו קודם הוא רק תוספות כבוד לו אפ\"ה מותר להקדימו קודם מקרא מגילה וכ\"מ בהג\"ה סוף סי' תרצ\"ו דס\"ל דקבורת מתו קודם אבל במ\"א הביא בשם כמה פוסקים דס\"ל דוקא מת מצוה משמע שמצאו בשדה שהוא מוטל בבזיון שאין לו קוברין כלל אבל בעיר שיש לו אנשים שדואגין בעבורו מקרא מגילה קודם [אם לא בת\"ח שקבורתו קודם למקרא מגילה] וכן הסכים בביאור הגר\"א להלכה אכן כתב שאם התחילו להוציאו אין מפסיקין באמצע ואז נדחה מקרא מגילה לגמרי אפילו א\"א לקראה אח\"כ וכעין זה כתב הפר\"ח ג\"כ עי\"ש:","(ט) בדאיכא שהות וכו' - וה\"ה לענין מילה ומגילה איכא שהות לעשות שתיהן מגילה קודם משום פרסומי ניסא [פר\"ח ופרמ\"ג] והעולם נוהגין למול קודם המגילה וכדלקמן בסוף סימן תרצ\"ג [ח\"א]:","(י) אבל אם א\"א וכו' - ר\"ל שיתבטל המצוה דאורייתא לגמרי אם לא יעשנה ביום ההוא ומה שכתב לקמיה דאם א\"א לו לקראה אח\"כ יקראנה קודם התם לא יתבטל לגמרי המצות קבורה דיהיה אפשר לו לקברו בלילה ואה\"נ דאם לא יהיה אפשר לו לקברו אח\"כ כגון מפני לסטים וכה\"ג בודאי מת מצוה קודם:","(יא) אין שום מצוה דאורייתא נדחית וכו' - מפני שמקרא מגילה הוא רק מדרבנן ועיין בט\"ז שהביא בשם רש\"ל וב\"ח דתמיד מקרא מגילה קודם משום פרסומי ניסא והגר\"א בביאורו ג\"כ סובר הכי עי\"ש:","(יב) בדאפשר לו לקראה - אבל אם הוא סמוך לחשיכה יקרא המגילה דהא מת מצוה אפשר לקוברו בלילה. והנה זה העתיק הרמ\"א בשם מהר\"א מזרחי אבל כמה אחרונים חולקין ע\"ז וסוברין דאפילו באופן שידחה המגילה לגמרי ג\"כ מת מצוה קודם משום בכבוד הבריות אכן כבר ביארנו לעיל דדוקא במת מצוה משמת אבל לא בשאר מתים ואפילו אם נפסוק שם דבשאר מתים ג\"כ מצוה להקדים קבורתו לקריאת המגילה עכ\"פ היכא דידחה עי\"ז קריאת המגילה לגמרי בודאי מגילה קודם ויקבר מתו בלילה:"],["(א) המוקפים חומה מימות יהושע בן נון - כי בזמן מרדכי בעת הנס כתיב שהיהודים שבכל מקום נלחמו ביום י\"ג ונחו ביום י\"ד ועשו אותו משתה ושמחה ובשושן ניתן ליהודים להלחם עם העכו\"ם גם ביום י\"ד ולא עשו יו\"ט עד ט\"ו וכיון שבאותו זמן נחלקו לשני ימים ולכן כשקבע מרדכי ואסתר בהסכמת אנשי כה\"ג לקבוע פורים לדורות חלקו ג\"כ אותו לשני ימים והיה ראוי לתקן שכל עיר שהיא מוקפת חומה כמו שושן יהיה דומה לשושן לעשות בט\"ו והיה ראוי לתלות הכבוד בשושן ולתקן שכל עיר שהיא מוקפת חומה מימות אחשורוש יקראו בט\"ו אך כיון שא\"י היתה חריבה באותו עת ויהיה לפ\"ז עיירות המוקפות בחו\"ל חשובות מהם וע\"כ תקנו לכבוד א\"י שכל עיר שהיא מוקפת מימות יהושע ב\"נ יקראו בט\"ו אע\"פ שאין מוקפות עכשיו והשאר בי\"ד לבד שושן אע\"פ שאינה מוקפת מימות יב\"נ אפ\"ה קורין בט\"ו מפני שבו נעשה הנס:","(ב) ואפילו אין בהם וכו' - ויש מהראשונים שחולקין ע\"ז וס\"ל דבכרך המוקף חומה אם אין בה עתה עשרה בטלנין קורין בה בי\"ד וביד אפרים מצדד דיש לחוש לשיטתם לקרות גם בי\"ד:","(ג) ועוסקים בצרכי צבור - פי' בבהכ\"נ כן איתא בהדיא בגמרא וע\"ש בפירש\"י דהיינו שהם קבועין תמיד להשכים ולהעריב בבהכ\"נ להתפלל ועיין בפי' המשנה להר\"מ ובהר\"ן:","(ד) לאפוקי כשנודע וכו' - אבל מסתמא אמרינן שישב על דעת להקיפה אחר כך שכן דרך רוב המדינות המוקפין חומה דאפילו אם אין מקיפין אותה מתחלה עכ\"פ מיישבין אותה ע\"ד להקיפה אח\"כ:","(ה) הכפרים - וה\"ה עיירות [נ\"ח וכ\"כ במאירי]:","(ו) ובלבד שלא יהיו וכו' - זה קאי אדסמיך ליה דהיינו שהיה סמוך אבל נראה אפילו רחוק יותר ממיל הוי ככרך וי\"א דבנראה ג\"כ אינו נחשב לכרך אא\"כ שאינו רחוק יותר ממיל:","(ז) הואיל ונעשה בו נס - שהם נחו בט\"ו כדכתיב בקרא:","(ח) קורים בי\"ד - מי שדינו לקרוא בט\"ו אינו יכול לקרוא ולפטור לבני י\"ד בי\"ד וכן להיפך כיון שאינו מחוייב עתה בדבר [פר\"ח] והפמ\"ג כתב דבדיעבד אם בן כרך קרא לבן י\"ד בי\"ד יצא:","(ט) שהוא ספק - וטבריא צריך לקרות בה בי\"ד ובט\"ו שספק אם הים חשוב כחומה [גמרא] ובמדינות אלו בכרכין המוקפין חומה אין להסתפק שמא מוקפין מימות יהושע ב\"נ לפי שהם מצפון ורחוקים מא\"י וידוע שלא היו מיושבים בזמן יהושע:","(י) קורין בי\"ד ובט\"ו - ונוהגין שמחה ומתנות לאביונים בשניהם:","(יא) ולא יברך - שהברכה אפילו במצוה של תורה הוא מדרבנן וא\"כ בדבר שהוא ספק לענין הברכה הוא ספיקא דרבנן וכ\"ש בזה שהוא מצוה של דבריהם לכו\"ע א\"צ ברכה ומה שמברך בי\"ד משום דביום י\"ד הוא זמן קריאה לרוב העולם כדלקמיה ור\"ל דע\"כ אפילו הוא מוקף חומה שדינו בט\"ו אם קרא ביום י\"ד יצא בדיעבד ולא הוי ברכה לבטלה:","(יב) בן עיר שהלך לכרך וכו' - סעיף זה הוא לשון הרמב\"ם ומפני שרבים מתקשים בסעיף הזה מוכרח אני להרחיב הדבור קצת ונבארו כפי מה שפירשוהו המגיד והכסף משנה וכן משמע מהגר\"א. וצריכין אנו לידע שלשה דברים א) דאם הוא שייך לערי הפרזות אפילו יום אחד קרוי פרוז וקורא בי\"ד וכן אם הוא שייך למוקפין אפילו יום אחד קרוי מוקף וקורא בט\"ו ב) זמן קריאה הוא העיקר ביום וכיון שהיה בערי הפרזות בהתחלת היום י\"ד קורא בי\"ד וכן כה\"ג לענין מוקפין ביום ט\"ו ג) זמן קריאה שכותב המחבר היינו זמן קריאת המקום שהוא בו עתה לא זמן שיצא משם ועתה נבאר את הסעיף כסדר בכל פרט בפני עצמו. בן עיר שהלך לכרך אם היה דעתו בעת נסיעתו לחזור למקומו בזמן קריאה ר\"ל בזמן קריאה של ט\"ו דהיינו משהאיר היום לא יהיה שם כי יחזור משם קודם אור היום אף שלבסוף רואה שהוא מוכרח להתעכב שם גם על יום ט\"ו מ\"מ אינו נקרא בשם מוקף וקורא ביום י\"ד בהיותו בכרך אבל אם בעת נסיעתו לא היה בדעתו לחזור מן הכרך אלא לאחר זמן הקריאה דהיינו בבקר של ט\"ו שאז כבר הוא זמן הקריאה אז חל עליו שם מוקף וקורא עמהן ביום ט\"ו ואפילו אם אח\"כ חזר לעירו ביום ט\"ו קורא שם אם לא קרא מתחלה בכרך. ועתה נבאר הסעיף לענין אופן השני דהיינו בן כרך שהלך לעיר אם היה דעתו בעת נסיעתו לחזור למקומו בזמן קריאה דהיינו שיחזור משם בליל י\"ד קודם שיאיר היום דהוא זמן קריאה ואף שלבסוף היה שנתעכב ולא חזר קוראו כמקומו דהיינו ביום ט\"ו אבל אם לא היה בדעתו בעת נסיעתו לחזור משם רק לאחר זמן קריאה דהוא ביום י\"ד בבוקר חל עליו חובת הקריאה של העיר וזה שאמר המחבר קורא עם אנשי המקום אשר הוא שם [וע\"כ אף שחזר באותו יום ובא לכרך צריך לקרוא באותו יום י\"ד דהוא נקרא פרוז בן יומו] וכתב הט\"ז דכ\"ז דוקא אם היה שם בעיר בתחלת היום אבל אם חזר למקומו שהוא כרך קודם היום לא מועיל מה שחשב מתחלה להיות בעיר בעת קריאת העיר:","(יג) ואם הוא במדבר וכו' - אפילו הוא מבני הכרכין א\"ז בשם כלבו:","(יד) יום ט\"ו וכו' - דאלו י\"ד א\"א לחול בשבת:","(טו) אין קורין וכו' - דגזרו רבנן שמא ילך אצל חכם ללמדה איך לקרותה ויעבירנה ד\"א בר\"ה:","(טז) המגילה בשבת - ואז יום השבת ח' לאדר הוא פרשת זכור ומפטירין פקדתי וגם בט\"ו לאדר מפטירין פקדתי בכרכין [אבל בעיירות מפטירין בסדר השבוע] ושואלין ודורשין בו ביום בהלכות פורים כדי שיזכרו ענין היום וכשחל בחול יוצאין ע\"י קריאת מגילה:","(יז) ואומרים על הנסים - בשבת ולא בע\"ש [שבאמת לכרכין זמנם בט\"ו ולא בי\"ד ורק משום גזירה כנ\"ל הצריכו לקרות המגילה בע\"ש ומ\"מ אם אמר אין מחזירין אותו] וכן אין מוציאין בו ס\"ת ולעיירות אומרים עה\"נ בי\"ד ולא בט\"ו ועיר מסופק אם היא מוקפת מימות יב\"נ אומרים עה\"נ בשני ימים:","(יח) ואין עושין וכו' - דאמרינן בירושלמי ויעשו אותם בשבת א\"ל ימי משתה כתוב את ששמחתו תלויה בב\"ד יצא זה [שבת] ששמחתו בידי שמים היא. וה\"ה ממילא ששילוח מנות גם ביום א' בשבת. והנה מהר\"ל חביב האריך להוכיח דבבלי שלנו אין סובר כן ודעתו שהסעודה היא בשבת ועשה כן מעשה בירושלים וגם משלוח מנות בשבת כי המנות הם מהסעודה. והרדב\"ז ח\"א סימן קמ\"ז פסק כהש\"ע וכן הוא ג\"כ דעת המ\"א והקרבן נתנאל ות' מ\"ב ח\"א סימן מ\"ב. והנה הפר\"ח אוסר לטלטל המגילה בשבת מאחר שאין קורין בו אבל כמה אחרונים חולקין עליו ומתירין:","(יט) ואינו מוצא מגילה וכו' - דאם היה מוצא מחויב ליקחה ולקרות בי\"ד:","(כ) יקראנה בי\"ג וכו' - בקיבוץ עשרה דשלא בזמנה בעי י' [ועיין במאירי דבדיעבד אף ביחיד יוצא ועיין לקמן ס\"ס תר\"צ במ\"ב] אכן אפשר דסגי בקטנים הואיל והוא רק משום פרסומי ניסא. ועיין בר\"ן שמסתפק לענין בני הכפרים שמקדימין לקרותה אי מחוייב לקרותה גם בלילה או די בקריאה דיום ופשוט דה\"ה לענין מפרשי הים ויוצא בשיירא ומדברי הטור משמע קצת דצריך לקרות גם בלילה. ודע עוד דהא דהקילו לבני הכפרים או למפרשי הים הוא רק לענין קריאת המגילה אבל סעודת פורים וכן משלוח מנות ומתנות לאביונים לא יקיים אלא בזמנה:","(כא) אפילו מתחלת החדש - דכתיב והחודש אשר נהפך מיגון לשמחה וגו':","(כב) חוזר וקורא אותה ביום י\"ד - היינו בברכותיה דהא זמנה היא:","(כג) קורא אותה בט\"ו - ובלא ברכה דכבר עבר עיקר זמנה אבל מט\"ו ואילך לא יקרא כלל דכתיב ולא יעבור. אם טעו וקראו הפרשיות והמגילה באדר ראשון צריך לחזור ולקרות בשני:\n"],["(א) ונשים - ואף דהקריאה היא דבר שהזמן גרמא מ\"מ חייבות שאף הן היו באותו הנס דמתחלה היתה הגזירה גם עליהם כדכתיב בקרא. ולכן צריך האיש לקרותה בביתו לפני הבתולות והמשרתות ובקצת מקומות נוהגין שהם הולכות לביהכ\"נ לעזרת נשים לשמוע הקריאה אכן צ\"ע איך יוצאין שם נשים דא\"א לשמוע שם כדין:","(ב) משוחררים - אבל אינם משוחררים פטורים דגריעי מנשים לענין זה וי\"א דאפי' אינם משוחררים חייבים:","(ג) את הקטנים - היינו מי שהגיע למצות חינוך ועיין לקמן בס\"ו. וכיון דגם נשים חייבות פשוט דגם בקטנות יש בהן משום מצות חינוך וע\"ל בס\"ו:","(ד) יצא ידי חבותו - וצריך שיכוין הקורא להוציא והשומע לצאת כדין שארי מצות שאחד מוציא חבירו וכדלקמן בסי' תר\"צ סי\"ד:","(ה) חרש - היינו המדבר ואינו שומע כלל ואע\"ג דבעלמא קי\"ל דאם לא השמיע לאזנו יצא כדלעיל בסימן ס\"ב וסימן קפ\"ה הכא לענין מגילה דהוא משום פרסומי ניסא החמירו בו יותר דהשמיעה לאזנו הוא לעיכובא א\"נ דחרש גרע טפי שאינו יכול להשמיע לאזנו ועיין בשע\"ת דדוקא אם הוא חרש גמור שאינו שומע כלל לאפוקי אם הוא שומע כשמדברים לו בקול רם. וכ\"ז הוא לדעת השו\"ע אבל דעת כמה אחרונים דאפילו הוא חרש גמור יצא השומע ממנו ומ\"מ לכתחלה כו\"ע מודים שלא יעמידוהו להוציא רבים י\"ח. ודע דמי שכבדו אזניו או שהוא רחוק מן הבימה ואינו יכול לשמוע היטיב מן הקורא יזהר לקרות לעצמו ממגילה כשרה או עכ\"פ יאחוז חומש והתיבות שיחסר לו יאמר תיכף מן החומש:","(ו) או קטן - אע\"ג דקטן נמי חייב עכ\"פ מדרבנן כדלעיל בס\"א אפ\"ה אינו יכול להוציא את הגדול דלגבי קטן הוי תרי דרבנן (ר\"ל דעצם קריאת המגילה הוי רק מד\"ס וחיובו של קטן הוי ג\"כ רק מדרבנן בכל המצות) משא\"כ גדול הוי חד דרבנן ולא אתי תרי דרבנן ומפיק חד דרבנן. והנה לעיל בסימן תרע\"ה ס\"ג הביא המחבר דיש מי שמכשיר בקטן שהגיע לחינוך שיכול להוציא אחרים בהדלקתו וה\"ה לענין קריאת המגילה ועיין בעקרי דינים שכתב בשם סמא דחיי דבמקום הדחק כשאין שם אנשים בקיאים במקרא מגילה יכול להוציאם קטן שהגיע לחינוך:","(ז) וי\"א שהנשים אינם מוציאות וכו' - ולא דמי לנר חנוכה דשאני מגילה דהוי כמו קריאת התורה ופסולה מפני כבוד הצבור ולכן אפילו ליחיד אינה מוציאה משום לא פלוג וגם דאפשר דאשה אינה חייבת בקריאה רק לשמוע וכדלקמיה ומקרי שאינה מחוייבת בדבר לגבי איש אבל אשה מוציאה את חברתה:","(ח) אם האשה קראה וכו' - ועיין במ\"א שמצדד דלא תקרא לעצמה כלל רק תשמע מהאנשים. וכ\"ז ביש לה ממי לשמוע אבל אם אין לה מי שיקרא לפניה תקרא היא לעצמה במגילה כשרה ומברכת אקב\"ו לשמוע מקרא מגילה [ח\"א]:","(ט) אנדרוגינוס - יש לו זכרות ונקבות:","(י) מוציא מינו - דאם זה זכר גם זה זכר ואם זו נקבה גם זו נקבה ואם נסבור דהוא בריה בפני עצמו גם השני בריה בפני עצמו הוא:","(יא) ולא שאינו מינו - דשמא זה נקבה והשני הוא זכר ואפילו למ\"ד דנשים מוציאות האנשים זה גרע טפי דבעינן שהמוציא את אחרים יהיה ניכר אם הוא איש או אשה:","(יב) טומטום וכו' אפילו מינו אינו מוציא - דשמא זה זכר וזה נקבה [משא\"כ אנדרוגינוס כולן שוין במינן] וכן מי שחציו עבד לא אתי צד עבדות דידיה ומפיק להאחר שיש בו צד חירות:","(יג) י\"א דאפילו א\"ע וכו' - זה לא קאי אטומטום רק אחציו עבד וחציו בן חורין ומשום דלא אתי צד עבדות דידיה ומפיק צד חירות דידיה וכ\"ז דוקא לדעה הסוברת דנשים אין מוציאות האנשים ועבד דומה לאשה:","(יד) יצא - דמצות לאו ליהנות ניתנו ולא מקרי הנאה ועיין לעיל סימן תקפ\"ט ס\"ז דשייך לענינינו:","(טו) לעצמו - דאין היחיד מוציא חבירו אלא בעשרה ולא דמי לשופר דקריאת המגילה הוי כמו תפלה דבעינן עשרה דוקא. והנה הפר\"ח כתב דכ\"ז הוא רק לענין לכתחלה אבל בדיעבד אם נתכוין לפטור חבירו יצאו אע\"פ שכולם יודעים ובמ\"א מצדד עוד דאפילו לכתחלה עדיף שיקרא אחד לכולן משום ברוב עם הדרת מלך אמנם בא\"ר ובמטה יהודא דעתם כהשו\"ע דכל אחד יקרא לעצמו וכן העתיק בדה\"ח:","(טז) מנהג טוב להביא וכו' - כדי לחנכם במצות פרסומי ניסא ומטעם זה נוהגין הקהל לקרות אלו הפסוקים בקול רם [כדלקמן בסימן תר\"צ סי\"ז] שהם עיקר התחלת הנס וסופו והם איש יהודי. ומרדכי יצא. ליהודים. כי מרדכי. כדי לעורר הקטנים שלא יישנו ויתנו לבם על הקריאה ומקרין אותם הפסוקים כדי לחנכם [לבוש]:","(יז) קטנים וקטנות - ובלבד שלא יביאו קטנים ביותר שמבלבלין דעת השומעים [מ\"א וש\"א]:","(יח) לשמוע וכו' - ועכשיו בעו\"ה נהפוך הוא שלבד שאינם שומעים אלא הם מבלבלים שגם הגדולים אינם יכולים לשמוע וכל ביאתם הוא רק להכות את המן ובזה אין האב מקיים מצות חינוך כלל ובאמת מצד מצות חינוך צריך כל אב להחזיק בניו הקטנים אצלו ולהשגיח עליהם שישמעו הקריאה וכשיגיע הקורא לזכור שם המן האגגי רשאי הקטן להכותו כמנהגו אבל לא שיהיה זה עיקר הבאת הקטן לביה\"מ:","(יט) מקרא מגילה - ועכשיו ראוי לכל אחד שיהיה לו מגילה כשרה ולקרוא בלחש מלה במלה דא\"א לשמוע מהש\"ץ מחמת רעש ובלבול שמכים בעצים ומשמיעים קול וראוי לכל ישראל לנהוג כן מי שהיכולת בידו [פמ\"ג] ועיין לקמן בסימן תר\"צ ס\"ד:"],["(א) בין יושב - מיהו הברכה יברך בעמידה:","(ב) אבל לא יקרא וכו' - ר\"ל דאם קורא בצבור צריך לקרוא בעמידה ועיין בה\"ל שצידדנו דעמידה ע\"י סמיכה שרי לענין מגילה:","(ג) ואסור לחזן וכו' - דלהוציא הצבור הוא ענין כבוד ואין ראוי לאדם לחלוק כבוד לעצמו כ\"ז שלא כבדוהו וכ\"ז באינו קבוע לכך אבל בש\"ץ קבוע שמינוהו לכך א\"צ להמתין:","(ד) ויוצאים הם וכו' - ולא אמרינן דתרי קלי לא משתמעי שפיר כדאמרינן לענין קה\"ת ושארי דוכתי דקריאה זו חביבה ביותר מפני הנס ויהיב דעתיה לשמוע היטיב. וכיון שכן פשוט הוא באם מרגיש בעצמו שמבלבלים ליה הקולות ושא\"א לו לשמוע כל התיבות בודאי לא יצא:","(ה) צריך לקרותה כולה - והוא לעיכובא. ודעת רוב הפוסקים שאפילו אם חיסר ממנה רק תיבה אחת לא יצא:","(ו) ומתוך הכתב - ומתבאר בש\"ס דאפילו קורא כל פסוק במגילה אלא שלא היתה המגילה כשרה נמי מקרי בע\"פ ולא יצא:","(ז) וצריך שתהא כתובה וכו' - ר\"ל דמה שאמרנו לא יצא היינו אם קרא בע\"פ את כל המגילה או רובה אבל אם קרא מקצתה כשרה דיעבד ואפילו אם היתה סיבת קריאתו בע\"פ מפני שהסופר השמיט בה איזה תיבות באמצעה עד חציה והוכרח הקורא לקרותם בע\"פ אף שלכתחלה אינו נכון לקרות במגילה שחסרה תיבות מ\"מ בדיעבד יצא:","(ח) אבל בדיעבד וכו' - ואם אין לו מגילה אחרת קורא בה לכתחלה:","(ט) אפילו עד חציה - וחציה יש לעיין אם כשירה בדיעבד:","(י) אבל אם השמיט וכו' - דבזה נראה כספר חסר משא\"כ בנשמט בו פסוק באמצע אינו אלא כספר שלם שיש בו טעיות שאין מדקדקין במגילה בזה כ\"ז שהטעיות אינם ברובה של מגילה הואיל ונקרית אגרת:","(יא) אפילו מיעוטה - ואפשר אפילו בחסר רק פסוק ראשון או אחרון נמי הדין כן:","(יב) דוקא דלא השמיט ענין שלם - דבהשמיט ענין שלם נראה כספר חסר:","(יג) לא יקרא וכו' - דשמא יתן השומע לבו לזה הקורא ולא לש\"ץ ולפי טעם זה אם קורא רק לאדם אחד רשאי לקרות עם הקורא מתוך מגילה פסולה או מתוך חומש אבל יש מחמירין בכל גווני לפי שנותן דעתו בקריאתו ואינו משגיח למה שאומר הש\"ץ כיון שהוא עסוק בקריאתה:","(יד) וכן לא יסייע וכו' - ג\"כ מטעם הנ\"ל ועיין בא\"ר דמצדד גם בזה להחמיר אפילו בשקורא להוציא יחיד דשמא יתן דעתו למה שקורא בע\"פ בעצמו ובתוך כך ישתמט ממנו כמה תיבות שקורא הש\"ץ:","(טו) ולכן אותן הפסוקים וכו' - ר\"ל כמו שם דמחמירין שלא יסייע ע\"פ דעי\"ז יתנו כמה אנשים דעת לשמוע מזה המסייע דקורא ע\"פ ובאמת צריך לקרותה לכתחלה כולה מן הכתב כן גם בזה צריך החזן לחזור ולקרותם מתוך מגילה כשרה והם יכוונו לצאת בקריאתו כדי שיהא כולה מתוך הכתב:","(טז) צריך החזן וכו' - היינו לכתחלה:","(יז) אפילו שהה כדי לגמור את כולה - ר\"ל שהיה יכול בזמן הזה לגמור כל המגילה מראשה עד סופה:","(יח) יצא - ובשהה מחמת אונס לפי מה דקיי\"ל לעיל בסימן ס\"ה לענין ק\"ש דחוזר לראש ה\"ה הכא דחוזר וקורא מיהו אין לו לברך עוד פעם שני ועיין מש\"כ שם בבה\"ל:","(יט) ואפילו סח וכו' - ר\"ל דל\"ד בשהה בשתיקה אלא אפילו פסקו באמצע המגילה בשיחה ושהו עי\"ז נמי א\"צ לחזור אלא גומר ממקום שפסק. וכ\"ז כששח הקורא אבל השומע ששח ולא שמע עי\"ז הקריאה אפילו חיסר רק תיבה אחת דעת כמה פוסקים דלא יצא ולכן צורך גדול להיות לכל אחד חומש כי בעוד שמכין הנערים המן וכיוצא א\"א לשמוע כמה תיבות מש\"ץ ויוצא מה שקורא ע\"פ מחומש ויוצא עכ\"פ דיעבד [פמ\"ג]:","(כ) מיהו גוערין וכו' - דכיון שבירך עליה אין לו להפסיק בינתיים עד לאחר כל המצוה:","(כא) למפרע - היינו שקרא הפסוקים האחרונים קודם שקרא הפסוקים הראשונים ואפילו רק פסוק אחד וכדלקמיה וה\"ה היכי שקרא פרשה ב' קודם לא':","(כב) ודילג השני וקרא שלישי - וה\"ה אם קרא אחר הדילוג כל המגילה או ענין אחד ואח\"כ קרא פסוק הנדלג לא יצא וה\"ה אם קרא תיבה אחת למפרע כ\"ז בכלל למפרע וצריך לחזור ולקרות על הסדר:","(כג) ואח\"כ חזר וקרא השני לא יצא - היינו בקורא אח\"כ פסוק רביעי אלא אחר שחזר וקרא פסוק שני צריך לקרות שוב פסוק שלישי וזהו שמסיים אלא כיצד וכו':","(כד) הקורא וכו' ע\"פ - כבר כתבו המחבר לעיל בס\"ג וחזר ושנאו כאן משום דהתחיל להעתיק כאן לשון הרמב\"ם בסעיף ז' ולהלן ע\"כ העתיק כסדר הכתוב שם ושם מתחיל מדינא דקרא ע\"פ עי\"ש:","(כה) ובכתבי הקודש - צ\"ל בכתב הקודש וכך הגירסא ברמב\"ם ור\"ל בכתב אשורית:","(כו) יצא י\"ח - דהא האחשתרנים בני הרמכים גם אנן לא ידעינן מהו אלא לא בעינן אלא מצות קריאה ופרסומי ניסא ואפילו לכתחלה נמי ומשו\"ה יוצאין ג\"כ הנשים ועמי הארץ. כתב הפמ\"ג כל ירא שמים נכון שיהיה לו מגילה כשרה בידו ולקרוא מלה במלה בלחישה שא\"א לשמוע מן הש\"ץ הכל ובפרט שהנערים מבלבלים:","(כז) היתה כתובה תרגום וכו' - ואפילו הכתב היה כתב אשורית ג\"כ לא יצא מי שאינו מכיר הלשון:","(כח) אבל אם היתה כתובה וכו' - ר\"ל אימת אמרינן שיוצא משום שמכיר הלשון דוקא אם קורא בלשון הכתוב במגילה אבל אם מעתיק זה הלשון ללשון אחר אף שהוא מכיר שתי הלשונות יחד אינו יוצא והטעם כדלקמיה:","(כט) בכתב עברי - ר\"ל בלשון העברי:","(ל) וקראה ארמית לארמי - אשמועינן דאע\"ג שהמגילה לפניו והוא מעיין בכל תיבה ומתרגמה להשומע והו\"א דזה עדיף מקורא ע\"פ קמ\"ל דגם בזה לא יצא:","(לא) לא יצא - ר\"ל השומע כיון שהקורא קראה ע\"פ ואינה חשיבה קריאה אף לעצמו לא עדיף השומע ממנו:","(לב) אבל אין לחוש וכו' - ר\"ל דלא קפדינן שיהא דוקא הכתב של לשון זה שקורא ואפילו בהיה הלשון גיפטית והאותיות כתוב עילמית וכיו\"ב נמי שרי [ומ\"מ בעינן שיהא מכיר הקורא אותו הכתב דאל\"ה הוי בכלל ע\"פ כשאינו מכיר] אבל כמה פוסקים חולקים וס\"ל דמגילה בכל לשון שהיא אינה כשרה לקרות בה ואפילו ללועז אלא בשהכתב שלה אשורית ועיין בבה\"ל. כתב הפמ\"ג אם היתה כתובה כתב ולשון תרגום וכדומה והקורא אינו מבין תרגום וקראה להשומע שמבין לשון תרגום אינו יוצא י\"ח אף לדעת המחבר. וכן ה\"ה אם הקורא מבין אותו הלשון וכתובה לפניו באותו הלשון אם השומע אינו מבין אותו הלשון השומע אינו יוצא דכיון שאינו מבין אין כאן זכרון הנס גבי שומע מיהו נוהגין בזה\"ז לקרות הכל בלה\"ק ולכתבה בכתבי אותיות הקודש [לבוש]:","(לג) אינו יוצא בלע\"ז - משמע דעת המחבר לסתום כדעה זו ומ\"מ אינו חוזר ומברך דספק ברכות להקל. ומתבאר בפוסקים דלדעה זו אין לו להוציא אפילו למי שאינו מבין לה\"ק דכיון דקריאתו לא מהני לו בעצמו הו\"ל כמי שאינו מחוייב בדבר שאינו מוציא אחרים:","(לד) וי\"א שיוצא - דע דבכל מקום דאמרינן דיוצא בלע\"ז היינו שעכ\"פ תיבת האחשתרנים בני הרמכים יקרא לפניהם בלשה\"ק:","(לה) בשני לשונות - כגון מקצת המגילה בלשון אחד ומקצתה בלשון אחרת:","(לו) יצאו - בדיעבד אבל לכתחלה אין נכון להיות כתובה בשתי לשונות:","(לז) יש למחות ביד וכו' - טעם הדבר משום דהגברים הקוראים מבינים לה\"ק ויש לחוש לדעת הפוסקים שסוברים דהיכי שהוא מבין לה\"ק אינו יוצא בקריאה בלע\"ז וממילא אינו יכול להוציא בקריאה זו אף למי שאינו מבין לה\"ק וכנ\"ל ועוד משום האחשתרנים בני הרמכים שאינו ידוע בלע\"ז שלהן וא\"ת יקרא האחשתרנים בני הרמכים בלה\"ק י\"ל דאסור לכתחלה לקרותו בשתי לשונות:","(לח) אע\"פ שכתובה בלע\"ז - דאי לא כתובה בלע\"ז רק מעיין ומתרגם בלע\"ז הוי ליה קורא בע\"פ וכדלעיל ובלא\"ה לא יוציא. כתבו האחרונים דאפילו הקוראים בשני ימים להחמיר ג\"כ לא יקראו בלע\"ז:","(לט) קראה מתנמנם - ומתנמנם נקרא כגון דקרו ליה ועני ולא ידע לאהדורי סברא וכי מדכרו לי מדכר וצ\"ל דמ\"מ יכול לכוין לצאת דמצות צריכות כונה [פמ\"ג]:","(מ) יצא - וה\"ה השומע ממנו ג\"כ יצא אם רק נשמעים הדברים היטיב כ\"כ המאירי ואע\"ג דצריך לכוין להוציא אפשר דמתנמנם ג\"כ יכול לכוין ויותר נראה לומר דמיירי שחשב בתחילת הקריאה קודם שנתנמנם להוציא השומעין:","(מא) אבל אם שמעה וכו' - דבקריאה כיון שקורא כראוי הרי מוכח שרמי אנפשיה לומר שפיר משא\"כ בשמיעה בודאי חסר לו כמה תיבות:","(מב) שקורא פסוק במגילה וכו' - היינו אפילו אם באופן זה היתה קריאת כל המגילה כשרה הואיל שכיון לצאת בזה י\"ח ואם לא כיון לצאת אפילו רק פסוק ראשון אף שמשם ואילך התכוין לצאת לא יצא:","(מג) אם כיון לבו לצאת י\"ח - סתם בזה כהפוסקים דס\"ל מצות צריכות כונה לצאת ידי המצוה ועיין לעיל בסימן ס' ס\"ד:","(מד) שתהא כתובה כולה - עיין לעיל בס\"ג:","(מה) וכן אם היה מגיה - ר\"ל ובעת הגה קוראה ומכוין לצאת י\"ח ודוקא אם קרא בניקוד כראוי אבל אם קרא להגיה ע\"פ המסורת ולא בניקוד כראוי אינו יוצא י\"ח:","(מו) שאסור להפסיק וכו' - עיין לעיל בס\"ה בהג\"ה:","(מז) בענינים אחרים - היינו שלא מענינו של יום:","(מח) צריך שיכוין וכו' וצריך וכו' - ולעיכובא הוא אפילו בדיעבד וזה הכיון הוא קודם שמתחיל לקרוא יכוין על כל הקריאה זה לצאת וזה להוציא ותו א\"צ לכוין בכל הקריאה. וצריך השומע להאזין אוזנו ולשמוע כל תיבה ותיבה מפי הקורא ואם חיסר הקורא אפילו תיבה אחת וכן אם השומע חיסר תיבה אחת לשמוע לא יצאו וצריך לחזור:","(מט) מסתמא דעתו וכו' - ולענין השומעים ישתנה הדין דהעומדים בביהכ\"נ סתמא מכונים אבל העובר אחורי בהכ\"נ בעינן שיכוין בפירוש לצאת ידי חובה [פר\"ח]:","(נ) אין מדקדקין בטעיותיה - אין הדין הזה מיירי לענין כתיבה דשם הדין כמו בס\"ג והכא מיירי לענין קריאה דהיינו אפילו קרא אותה בכמה טעיות כיון שעכ\"פ קרא כולה:","(נא) אחר - כגון שקרא מיושב ישב או מנופל נפל דהוי כאלו דילג אותה תיבה לגמרי וצריך לחזור ולקרותה כסדר:","(נב) הכל בנשימה אחת - ובכל המגילה בין פסוק לפסוק יפסיק רק כדי נשימה מפני שצריך לקרותה כאגרת. כשיאמר בלילה ההוא נדדה יגביה הקול כי שם מתחיל הנס. כשיאמר האיגרת הזאת ינענע המגילה כתב הח\"א מה שנוהגין במקצת מקומות שכל הקהל אומרים י' בני המן אינו מנהג אלא הקורא יאמרם לבד והשאר ישמעו כמו כל המגילה:","(נג) הפסיק - אפי' שהא כדי לגמור כולה:","(נד) איש ואת וכו' - במהרי\"ל כתב בשם הרוקח משום דעשרת בני המן היו שרי חמשים על חמש מאות איש ומי שיש לו נשימה קצרה ישער שאם יתחיל מן חמש מאות איש לא יוכל לומר כל עשרת בני המן בנשימה אחת טוב יותר שיתחיל מן ואת פרשנדתא וכו' כי זהו דינא דגמרא אבל חמש מאות איש הוא מנהג בעלמא:","(נה) שהקורא וכו' - אבל היחידים השומעין במגילות א\"צ לפשוט [ב\"ח ומהרי\"ל]:","(נו) ופושטה כאיגרת - היינו שפושטה כולה ואינו מניחה כרוכה אלא כופל אותה דף על דף ויזהר שלא יגררה ע\"ג קרקע [א\"ר ופר\"ח] ועיין בפמ\"ג שכתב דל\"ד ע\"ג קרקע ה\"ה תלויה מעל השולחן ושטענדע\"ר נמי הוי גנאי כתבי קודש. עוד כתב דהפשיטה יהיה קודם שמתחיל לברך כדי שלא יהיה הפסק בין ברכה לקריאה:","(נז) חוזר וכורכה כולה ומברך - ר\"ל שכורכה כולה ומניחה לפניו על המגדל ואח\"כ מברך והטעם דגנאי הוא למגילה שתהיה מונחת כך ואפילו אם התחיל הברכה ואמר ברוך אתה כיון שלא אמר השם פוסק באמצע וכורך ואח\"כ מברך:","(נח) בקול רם - משום שמחה ומה שחוזר וקורא אותן כדי להשמיע לצבור שמצוה לכתחלה לשמוע כל המגילה מתוך הכתב:","(נט) שמכים המן - מהרי\"ל לא היה חושש להכות המן והגאון יעב\"ץ כותב על אביו הח\"צ שהיה מכה ורוקע ברגלו וטופח בסנדלו כשהגיע לזכירת המן והפמ\"ג כתב דיצא שכרם בהפסדם שמבלבלין הרבה:","(ס) כשקורין המגילה בביהכ\"נ - וצריך החזן לשתוק אז בעת שמכין כדי שישמעו כולם קריאתו ומפני שמצוי מאוד קלקולים ע\"י ההכאה ורגילים הנערים להכות כמה פעמים בעת שחוזר החזן לקרות ע\"כ טוב ונכון שכל יחיד יקרא פסוק או ב' מתוך החומש בעוד שמכין המן כי אז אף שלא ישמע מהחזן יצא כמ\"ש ס\"ג [מ\"א] וכ\"כ הפמ\"ג שנכון מאוד שכל אחד יתפוס חומש בעת הקריאה וכל תיבה שלא ישמע מן החזן יקרא מן החומש [מ\"א]:","(סא) בי\"ד ובט\"ו - היינו בי\"ד לעיירות וט\"ו למוקפין ור\"ל אף שהוא בזמנה ואיכא פרסומי ניסא בלא\"ה שהכל קורין באותו זמן אפ\"ה צריך לטרוח ולקבץ עשרה שיהיו בעת הקריאה משום פרסומי ניסא וכ\"ש אם הוא שלא בזמנה כגון המפרש בים והיוצא בשיירא ואינו מוצא מגילה להוליך עמו דמותר להקדים ולקרותה קודם שיוצא כנ\"ל בסימן תרפ\"ח ס\"ז או דמתרמי יום ט\"ו בשבת דצריכין המוקפין להקדים ולקרותו בע\"ש כדאיתא שם בס\"ו בודאי צריך לקבץ עשרה לקריאתו ובזה עוד חמיר יותר דאי ליכא עשרה לא יברכו המוקפין עליה:","(סב) לחזור אחר עשרה - ואם בעת ההוא קורין אותה בצבור בבהכ\"נ אז אפילו יש לו ק' אנשים בביתו מצוה לילך לשם משום ברוב עם הדרת מלך וכן מי שהיה ביתו סמוך לביהכ\"נ וחלונותיו פתוחות לביהכ\"נ אפ\"ה צריך לילך לבהכ\"נ לכו\"ע משום ברוב עם ועיין בבה\"ל:","(סג) אם נשים וכו' - דאפשר דכיון דהוא רק משום פרסומי ניסא סגי אף בנשים ועיין בפמ\"ג דמדלא הזכיר הרב קטנים משמע דס\"ל דקטנים בודאי אין מצטרפין לעשרה דלאו בני חיובא נינהו וחיובן הוא רק מטעם חינוך:","(סד) לכתחלה ביחיד - דהנס כבר נתפרסם וליכא רק משום ברוב עם לא מטרחינן ליה למכנף עשרה והא דקי\"ל דאף אם יש לו מנין בביתו אפ\"ה מבטלין ת\"ת ועבודה לילך ולקרות בצבור משום ברוב עם התם הלא הצבור מזומן לפניו משא\"כ הכא לעשות צבור אינו מחוייב ועיין ביד אפרים שכתב דדין זה שהביא הרמ\"א בשם או\"ח אינו מוסכם לשארי פוסקים ולכן אף בכה\"ג יהדר אחר עשרה אנשים:","(סה) וכשהיחיד קורא אותה - היינו במקום דאי אפשר לו לקבץ עשרה או בגוונא דצייר הרמ\"א מקודם:","(סו) בזמנה - לאפוקי אם קורא היחיד אותה שלא בזמנה כגון כרכין המוקפין חומה דמתרמי יום ט\"ו שלהן בשבת דקורין אותה בע\"ש והוא קורא אותה ביחיד לא יברך עליה בכל גווני וכנ\"ל בס\"ק ס\"א:"],["(א) אלא בדיו - עיין לעיל בסימן ל\"ב ס\"ג בהג\"ה ובמ\"ב שם:","(ב) על הגויל - הוא העור שלא נחלק ולא הוסר ממנו רק השער ותקנו שם ומצד הבשר לא הוסר כלום:","(ג) או על הקלף - עיין לעיל בסימן ל\"ב ס\"ז:","(ד) במי עפצים וקנקנתום - עיין בט\"ז בשם הכ\"מ דמה שהכשירו במי עפצים היינו עם גומא דממי עפצים בלחוד פסול [וכן הסכים הגר\"א בביאורו דמשניהן יחד נקרא דיו] וכן קנקנתום דמכשרינן היינו במי קנקנתום דאלו קנקנתום לחוד בודאי פסול והגר\"א בביאורו פירש דמה שאמר במי עפצים וקנקנתום היינו שכתב בשניהם מעורבין יחד ועיין לעיל בסימן ל\"ב ס\"ג בבה\"ל ד\"ה שלא וכו':","(ה) וצריכה שרטוט - היינו על כל שיטה ושיטה:","(ו) כתורה עצמה - וע\"כ חק תוכות פסול בה ודוקא ברובה אבל במיעוטה כשר בדיעבד דלא גרע מהשמיט לעיל בסימן תר\"צ ס\"ג ע\"ש פרטי הדברים:","(ז) וי\"א שצריך וכו' - וכן פסק רמ\"א סי' ס\"א:","(ח) לענין היקף גויל - על כל אות. וה\"ה לכל דבר ולכן בעינן שיהיו שיטותיה שוים גם שיהי' רוחב העמוד ג' למשפחותיכם וכל דיני ס\"ת:","(ט) מן הכתב - וה\"ה אם אחד מקריא אותו בע\"פ כדי שלא יטעה ואם עבר וכתב בע\"פ שלא מן הכתב י\"א דאסור לקרות בה אלא בשעת הדחק:","(י) ולהוציא כל תיבה וכו' - היינו לכתחלה ובדיעבד אין להחמיר אם לא טעה:","(יא) כמו בס\"ת - היינו אפילו אם כותב אותה מתוך הכתב:","(יב) סתומות - דנקרא אגרת:","(יג) פתוחות פסולה - בתשו' ר' משה מינץ סי' י\"ב דין ה' מפקפק ע\"ז ולכן נ\"ל דיש לסמוך עליו בשעת הדחק [מ\"א]:","(יד) ובדיעבד - פי' שכבר קרא בה וכשאין לו מגילה אחרת יוכל לקרות בה לכתחלה:","(טו) גם נהגו שלא לעשות וכו' - אבל חלק בראשה מניחין וגולל סופו לתחלתו:","(טז) כלל - והגר\"א בביאורו מפקפק ע\"ז מאוד:","(יז) מניח חלק - כפלים מן הכתב:","(יח) להאריך בוי\"ו דויזתא - למתוח ראשה הכפוף ותהיה כעין זקופה לרמז שנתלו כולם בזקיפה אחת:","(יט) בקריאתה - שלא יחטוף אותה:","(כ) ואת בסופה - פי' בסוף השיטה אבל בסוף הדף יכתוב תיבת עשרת [ב\"י]. ובדיעבד אם לא האריך בוי\"ו דויזתא וכן אם כתב אחר תיבת עשרת עוד שיטות כשר ויש מחמירין כשכתב אחר תיבת עשרת עוד שיטות ועיין בשער אפרים סימן נ\"ה כתב דאם יש שם מגילה אחרת כתובה כדינה אין לקרות בזו לכתחלה בצבור אם לא שיש טורח צבור להמתין עד שיביאו הכתובה כדינה יכולים לקרות בזו:","(כא) בראשה - של כל יריעה ויריעה ועיין בח\"א שכתב דאם תפורה כולה בגידין א\"צ לדקדק כמה תפירות:","(כב) בחלק הרביעי - כי צריך לשער היריעה כאלו נחלק לד' חלקים:","(כג) בין הכתובים - הטעם דלא הוי פרסומי ניסא דמיחזי כקורא במקרא משו\"ה ביחיד כשר דבלא\"ה ליכא פרסומי וכל בי עשרה מקרי צבור:","(כד) יתירה וכו' - היינו שהיתה ארוכה משאר הקלפים למעלה או למטה או חסרה ועי\"ז יש לה היכר לעצמה:","(כה) שהיא נקודה - ואי ליכא מי שיודע לקרות בטעמים בע\"פ מותר לכתוב גם הטעמים במגילה ולברך עליה דלא גרע מניקוד ומ\"מ אם אין הטעמים במגילה מותר לקרות בלא טעמים כמ\"ש ססי' קמ\"ב:","(כו) ברכות - ולכתחלה לא יכתוב ברכותיה בה:","(כז) בחומש - ודוקא כשעשוי החומש בגלילה כמ\"ש סימן קמ\"ג ומשום שי\"א שיוצא בזה בשעת הדחק אבל בחומש שלנו לכו\"ע לא יצא [ב\"ח ומ\"א] והפמ\"ג כתב דראוי גם בזה לקרות בלא ברכה שלא תשתכח תורת מגילה:","(כח) יצא - דאין גזל בקול:","(כט) לענין לולב הפסול - צ\"ל לענין לולב הגזול:","(ל) וה\"ה כאן - ועיין בפמ\"ג דאפילו אם קנאו בשינוי מעשה וכדומה אפ\"ה לא יברך:"],["(א) ושהחיינו - ונכון לכוין בברכת שהחיינו גם על משלוח מנות וסעודת פורים שהם ג\"כ מצות ויודיע זה להש\"ץ המברך דבעי כונת שומע ומשמיע. ויכוין זה בברכת שהחיינו דיום כי זמנם ביום ומי שאין לו מגילה לא יברך שהחיינו על משלוח מנות וסעודה דזהו דבר הנהוג בכל יום ובכל שבת ויו\"ט [מ\"א] וי\"א דראוי לברך זמן על היום מפני תקפו של נס שהיה בו וכיון דמזמן לזמן קאתי הרי הוא ככל מועדי ד' שמברכין עליהן זמן ועיין בבה\"ל אכן אם היה לו מגילה בלילה ובירך אז שהחיינו לכו\"ע א\"צ שוב לברך ביום אם אבל קורא את המגילה יברך אחר הברכות משום ברכת שהחיינו שאין האבל מברך להוציא רבים בברכת שהחיינו והאבל יקרא את המגילה:","(ב) וביום אינו חוזר ומברך וכו' - דהרי כבר בירך בלילה וטעם הדעה שניה דסוברת דאף ביום וכו' דעיקר מצות קריאתה ביום הוא. אם נשתתק הקורא באמצע המגילה דעת האחרונים דא\"צ הקורא השני העומד תחתיו להתחיל בראש רק יתחיל ממקום שפסק הראשון [וכ\"ש שא\"צ לברך מחדש דיצאו כל הקהל בברכת הראשון] דהוא טרחא דצבורא ועיין בשע\"ת:","(ג) ואחד יכול לברך - בין ברכה ראשונה ובין לענין ברכה אחרונה ובלבד שיכוין להוציא השומעים והם יכונו לצאת:","(ד) ולאחריה נוהגים לברך - כי בגמרא איתא דברכה דלאחריה תליא במנהגא במקום שנוהגים לברך יברך ולכן כתב המחבר דהאידנא נוהגים לברך:","(ה) הרב וכו' - ואין לומר האל הרב כיון שכבר זכר השם שאמר אלהינו ויש גורסים האל ובא\"ר הכריע כהשו\"ע שאין לומר וכן אין לומר בא\"י האל הנפרע רק בא\"י הנפרע ע\"ש:","(ו) אם לא בירך לא לפניה וכו' - דברכות אין מעכבות ונראה דאם נזכר באמצע שלא בירך יברך בין הפרקים:","(ז) אבל לא ביום - דכבר אמר פיוטים:","(ח) ואין לברך אחריה וכו' - אבל הברכות שלפניה לכו\"ע היחיד צריך לברך:","(ט) אין לשוח בעוד שקורין אותה - היינו בין השומע ובין הקורא אסור להם לשוח לכתחלה ואפילו בד\"ת ולענין דיעבד יש חילוק דהשומע אם שח בעת הקריאה לא יצא אפילו אם חיסר לשמוע תיבה אחת דהא לא שמעה כולה אבל הקורא יצא ולפעמים אפילו לכתחלה מותר כגון לשאול בין הפרקים מפני הכבוד כמו לענין ק\"ש בסימן ס\"ו וכ\"ז לענין שיחה באמצע הקריאה אבל אם שח בין הברכה לתחלת הקריאה בין השומע ובין הקורא הפסיד הברכה וכן בין הקריאה לסוף הברכה ג\"כ אסור להפסיק:","(י) אע\"פ שיצא כבר מברך וכו' - וכ\"ש דיכול להוציאם בקריאה אע\"פ שיצא כבר ומ\"מ יש פוסקין שסוברין לענין ברכה אם יודעין בעצמן לברך יברכו בעצמן כיון שהוא כבר יצא בקריאה ומנהג העולם להקל להוציאן בכל גווני ועיין לעיל סימן תקפ\"ה במ\"ב סק\"ה:","(יא) להוציא את אחר י\"ח - ויקראנה לנשים אחר שיצא מביהכ\"נ דמצוה שיצא בעצמו בקריאת הצבור אכן אם מכוין שלא לצאת באותה קריאה שפיר דמי לצאת אח\"כ בקריאת הצבור. וכשהוא מברך לנשים טוב שיברך לשמוע מגילה כי יש פוסקים שסוברין דאשה אינה חייבת בקריאה רק לשמוע:","(יב) וצריך להמתין וכו' - ר\"ל שיבוא אחד לקרוא לפניו דמקודם אסור לאכול כמו לענין ק\"ש לעיל בסי' רל\"ה:","(יג) מפלג המנחה ולמעלה - דהוא שעה ורביע קודם הלילה והטעם דכיון דחשבינן ליה לילה לענין תפילת ערבית שיכול להתפלל בזמן ההוא חשבינן ליה לילה גם לענין הזה:","(יד) אבל אסור לאכול וכו' - עיין במ\"א שמסיק דדוקא אכילה אסור אבל טעימה בעלמא שרי וע\"כ טוב יותר להקל לאיש הזה שיטעום קודם קריאת המגילה ולא להקל לקרות מפלג המנחה ולמעלה דהפר\"ח קרא תגר על קולא זו ודעתו דקודם צה\"כ אינו יוצא כלל אפילו דיעבד וכן משמע דעת הגר\"א בביאורו. ואפילו טעימה אין להקל אלא לצורך גדול דהיינו חולה קצת או מי שמתענה והתענית קשה לו ושיעור טעימה היינו כביצה פת או משקין כשיעור ביצה. וכתב הפמ\"ג דלפי דעת הפר\"ח אפילו בין השמשות אין לקרות ובדיעבד אם קרא בבין השמשות ג\"כ מסתפק שם אם לא באונס והכרח גדול יש לצדד להקל. וכתב בח\"א דאפילו קרא מקצתה קודם צאת הכוכבים לא יצא וצריך לחזור ולקרות ובלי ברכה. ועיין בשע\"ת בשם הברכי יוסף ובביאור הלכה דמ\"מ המיקל לחולה וליולדת למהר קריאתן מבעוד יום קצת יש לו על מי לסמוך:","(טו) קודם שישמע קריאת המגילה - כמו לענין ק\"ש דערבית דאסרינן מטעם שמא יחטפנו שינה ויבטל מקריאתה וא\"כ כ\"ש שאסור לישן קודם קריאת המגילה ואפילו דעתו רק לישן קימעא כמו שם גבי ק\"ש וקריאת המגילה הוא חוב גדול שהרי כל המצות נדחים מפניה כדלעיל בסימן תרפ\"ז ועיין לעיל בסימן רל\"ה ס\"ב ובמ\"ב שם כמה פרטים לענין ק\"ש וה\"ה כאן ודע דכמו בלילה אסור לאכול קודם קריאתה ה\"ה ביום אפילו כבר התפלל אסור לאכול קודם קריאתה וכמו לענין שופר ולולב:","(טז) אפילו התענית קשה עליו - ואם הוא אדם חלוש והשהייה יזיק לבריאותו ויכול לבוא לידי חולי וטעימה מעט אינו מספיק לו נראה דשרי לאכול אך יבקש מאחד שיזכירנו לקרוא את המגילה אחר אכילתו כתב הפמ\"ג ספק אם קרא את המגילה אפשר דלא אמרינן בזה ספיקא דרבנן לקולא משום דהוא דברי קבלה:"],["(א) אחר קריאת המגילה וכו' - עיין במ\"א שמצדד דאחר שמו\"ע אומר ק\"ש עם תתקבל וכ\"כ בא\"ר ואחר אמירת ואתה קדוש שאומרים אחר קריאת המגילה יאמר ק\"ש בלא תתקבל וא\"ר כתב דיוכל ג\"כ לומר תתקבל ויחזור תתקבל על תפלה דבסדר קדושה ובשחרית יאמר חצי קדיש אחר ש\"ע ולאחר סדר קדושה ק\"ש עם תתקבל:","(ב) ואומר ויתן לך - במו\"ש אחר הבדלה וההבדלה הוא אחר סדר קדושה כמו בשאר ימות השנה ומה שכתב וקורים המגילה הוא ענין בפני עצמו:","(ג) ואח\"כ מבדילין - דכל מה שיש לאחר את ההבדלה ביציאת היום מאחרינן לה:","(ד) בלילה - אפילו אם הקדים להתפלל ערבית קודם צאת הכוכבים:","(ה) אין מחזירין אותו - עיין לעיל בסימן תרפ\"ב ס\"א וה\"ה בענינינו. ולענין על הנסים בבהמ\"ז עיין לקמן בסימן תרצ\"ה ס\"ג:","(ו) אבל לא בט\"ו - כיון שאין שייך זה לאותו היום הו\"ל שלא מעין המאורע והוי הפסק בתפלה מיהו אם אמרו אין מחזירין אותו דמ\"מ יש קצת שייכות בימים אלו. כרכים הספיקות אם הם מוקפות חומה אומרים על הנסים בתפלה בשני ימים ואין זה הפסק כיון דמספק אומרים. שחרית משכימין לביה\"מ. אין לחלוץ התפילין אף שהתפללו כבר עד אחר קריאת המגילה דדרשינן ויקר אלו תפילין [מנהגים]:","(ז) הלל - דבשלמא ביציאת מצרים אמרינן הללו עבדי ה' ולא עבדי פרעה אבל הכא אכתי עבדי אחשורוש אנן:","(ח) ואין נופלין וכו' - וא\"א למנצח וכו' בשני ימי פורים משום דכתיב ביה צרה וצרה בפורים לא מדכרינן:","(ט) עמלק - עד מדור דור ואומרים ח\"ק:","(י) ואין המנהג לכפול - ואע\"ג דקי\"ל אין פוחתין מעשרה פסוקים היכא דסליק ענינא שאני:","(יא) וקורין המגילה - ומברכין אחריה ברכת הרב את ריבנו כדלעיל בסימן תרצ\"ב וצריכין כולן לשמוע הברכה ויש מהמונים שאומרים אז קדיש אחר סיום המגילה ואינו נכון:","(יב) מלין התינוק קודם וכו' - ואסמכתא לזה דכתיב ליהודים היתה אורה ושמחה וששון וששון מרמז על מילה. והפר\"ח כתב דיקדים קריאת המגילה וכ\"מ בביאור הגר\"א דמתמה על הרמ\"א בזה:"],["(א) כל אדם - בין איש ובין אשה ואפילו עני המתפרנס מן הצדקה דעת כמה אחרונים דצריך לתת ממה שנתנו לו:","(ב) ליתן לפחות וכו' - ורשאי ליתן מאכל או מעות ולא מצאתיו כעת כמה יהיה שיעור מתנות [פמ\"ג] ובחידושי ריטב\"א כתב אפילו שתי פרוטות דשוה פרוטה חשובה מתנה אבל לא בפחות. אם החליף סעודתו בשל חבירו יצא ידי מתנות וע\"כ עני המתפרנס מן הצדקה יתן שתי מתנות לשני אביונים ויחזרו הם ויתנו לו [פמ\"ג] עוד כתב נ\"ל דלכתחלה צריך ליתן לאביון דבר הראוי ליהנות ממנו בפורים מאכל או מעות שיוכל להוציא בפורים:","(ג) שתי מתנות - זהו מדינא אבל באמת מוטב להרבות במתנות לאביונים מלהרבות בסעודתו ובשלוח מנות לרעיו שאין שמחה גדולה ומפוארה אלא לשמח לב עניים יתומים ואלמנות ודומה לשכינה שנאמר להחיות רוח שפלים ולהשיב לב נדכאים [רמב\"ם] והנה השתי מתנות צריך ליתן משלו ולא משל מעשר וההוספה שמוסיף יוכל ליתן משל מעשר:","(ד) בליל פורים - ובמדינתינו נוהגין ליתנו בשחרית קודם קריאת המגילה [מ\"א] ועכשיו נוהגין ליתן מחצית השקל קודם מנחה ובשחרית מעות מגילה:","(ה) מבן עשרים ולמעלה - זהו לדעת ר\"ע מברטנורא אבל התוי\"ט כתב שהפוסקים חולקים וס\"ל דמבן י\"ג ולמעלה שהוא בכלל איש חייב במחצית השקל וא\"ר כתב דכל זה רק מדינא אבל המנהג הוא ליתן אפילו בעד בניו הקטנים ואשה מעוברת בעד ולדה איתא במשנה כל קטן שהתחיל אביו לשקול על ידו שוב אינו פוסק:","(ו) אין משנים מעות פורים - היינו מעות שגבה אותן הגבאי לחלקם לעניים לסעודת פורים אין יכול לשנותן לומר דיין בפחות והמותר יפול לכיס של צדקה אבל לוקחין עגלים לרוב בכל המעות והמותר שלא יספיקו לאכול בפורים ימכר ויפול לכיס של צדקה [גמרא]. כתב ב\"י בשם הגהת אשרי דמעות שחשב בלבו לחלקם לעניים ביום פורים אינו רשאי לשנותו והטעם דס\"ל דצדקה יש לו דין הקדש וחייב לקיים מחשבתו אף שלא הוציא בשפתיו:","(ז) לצדקה אחרת - אם יש מנהג באותה העיר לתת מעות פורים לחזן אין איסור בדבר דכל הנותן אדעתא דמנהגא נותן אבל לא נפקי בזה ידי מתנות לאביונים אפילו אם החזן הוא עני [דכיון דהוא בכלל שכירות החזן הו\"ל פורע חובו במתנות לאביונים] אא\"כ מחלקים מהם לעניים:","(ח) ודוקא הגבאים - ואם בני העיר יכולים לשנות יש דיעות בפוסקים עיין במ\"א:","(ט) מה שירצה - ר\"ל אף דהגובים גבו המעות לצורך סעודת פורים מ\"מ יש לעני רשות להוציאן לשאר צרכיו:","(י) ובמקום שנהגו וכו' - אבל בעיר שלא הורגלו עדיין בכך זה הנותן פרוטה לעכו\"ם גוזל לעניים ומראה בעצמו כאלו מקיים בהם ומתנות לאביונים:","(יא) אף לעכו\"ם נותנים - מפני דרכי שלום:","(יב) במקום שאין עניים - ישראל:","(יג) מעות פורים שלו - היינו מה שגבו כבר ממנו ואין מוצאין למי לחלקם ויותר נראה דר\"ל מה שרגיל ליתן בכל שנה לצורך עניים:"],["(א) ובסעודה אחת יוצאים - לאפוקי ממ\"ד דחייב לאכול גם בלילה של י\"ד דומיא דמגילה ומ\"מ נכון לאכול גם בלילה וכדלקמיה בס\"ב בהג\"ה:","(ב) שעשאה בלילה - היינו בליל י\"ד דבליל ט\"ו לבני עיירות פשיטא דכבר עבר זמנה:","(ג) וירבה קצת בסעודה - ואפילו כשחל הי\"ד במוצאי שבת דעשה סעודה חשובה בסעודה שלישית מ\"מ צריך להרבות קצת בלילה לכבוד פורים אך אינה סעודה כמו למחר דשם צריך להרבות יותר. כתבו האחרונים דנכון ללבוש בגדי שבת ג\"כ מבערב וימצא אח\"כ בביתו נרות דולקות ושולחן ערוך ומטה מוצעת:","(ד) בין ארור המן - שזה מפלה ראשונה שניטל נקמה רבה ממנו ועוד טובה יתרה מזה גדולת מרדכי שבירכו הקב\"ה שעלה למעלה ראש והנה קודם שנשתכר נתן בודאי תודה להש\"י על שתי הטובות וע\"כ אחז\"ל שלא יפסיק מלתן שבח ע\"ז בשמחה עד שיבוא לידי כך שלא יבחין עוד מה בין טובה זו לזו. ועיין בא\"ז דמ\"מ יראה להיות זהיר בענין נט\"י וברכת המוציא ובהמ\"ז ויהיה שמחה של מצוה ועיין בפמ\"ג שכתב דענין סעודת פורים ומתנות לאביונים ומשלוח מנות אפשר דצריך כונה ע\"ז לשם מצוה:","(ה) וישן ומתוך שישן וכו' - וכן ראוי לעשות [פמ\"ג]:","(ו) מלבד תענית חלום - ויתענה עד אחר מנחה ויאכל קודם ביאת השמש רק פ\"א. הנשבע להתענות בפורים יראה להתיר שבועתו:","(ז) וע\"ל סימן תקס\"ח - ס\"ה ובסימן תק\"ע בכל הסימן:","(ח) לאחר מנחה - הא דלא נהיגי לעשותה בשחרית משום שטרודים במשלוח מנות ונמשכין ברוב עד המנחה ואסורין להתחיל בסעודה קודם מנחה:","(ט) בעוד היום גדול - כתב א\"ר בשם של\"ה המשובח מי שעושה סעודה בשחרית וכתב עוד שיקבץ אנשי ביתו וחביריו דא\"א לשמוח כראוי ביחיד. ומ\"מ יהיה שמחה של ד\"ת וכדלקמיה:","(י) הסעודה בשחרית - היינו קודם חצות היום לכתחלה ועיין ביד אפרים מה שכתב בשם מהרי\"ל:","(יא) מאכל זרעונים - בלילה הראשונה:","(יב) דניאל וחביריו - וגם אסתר אכלה זרעונים כדאמרינן פ\"ק דמגילה וישנה לטוב שהאכילה זרעונין:","(יג) דאם הזיק וכו' - בב\"ח מחלק בין היזק גדול לקטן בין בגוף בין בממון דבהיזק גדול מקפידין ואין מנהג לפטור בהיזק גדול:","(יד) מכח שמחת פורים - פי' שעשה מכח שמחה אבל אם כיון להזיק חייב:","(טו) אומר עה\"נ בבהמ\"ז וכו' - ואם שכח לומר עה\"נ י\"א דמחזירין אותו וי\"א דאין מחזירין אותו וספק ברכות להקל ודוקא בסעודה ראשונה שאוכל בו ביום אבל בסעודה שניה שאוכל אחר המנחה שקורין סעודת פורים וכבר אכל סעודה אחת ביום שוב אין מחזירין אותו לכו\"ע אלא כשמגיע להרחמן יאמר הרחמן הוא יעשה לנו נסים וכו'. כשחל פורים בע\"ש ומשכה סעודתו עד הלילה חייב להזכיר של עכשיו דהיינו רצה וא\"כ איך יאמר על הניסים דהוי תרתי דסתרי וכיון דאין הזכרת עה\"נ חמור כ\"כ לכן יאמר רק של שבת. וכ\"ז אפילו כשלא התפלל עדיין ובפרט אם התפלל מקודם בודאי אינו כדאי להזכיר אח\"כ עה\"נ בבהמ\"ז וכדלקמיה:","(טז) אומר על הניסים - י\"א דוקא כשלא התפלל ערבית עדיין אבל משהתפלל שוב אינו אומר עה\"נ וי\"א דבכל גווני אומר וע\"כ מהנכון שיברך בהמ\"ז קודם שיתפלל להוציא עצמו מפלוגתא. ואם רוצה למצוא תקנה שיתפללו קצת מהצבור בבהכ\"נ כדרכו תמיד נראה שמשהגיע הזמן בלילה יברך בהמ\"ז ויאמר עה\"נ וילך לבהכ\"נ להתפלל ואח\"כ יכול לאכול ולשתות ולשמוח עוד דהא מצוה בשמחה בשני ימים:","(יז) ונוהגין וכו' - ובזה אם לא אמרו בודאי אין מחזירין אותו אפילו לדעת המחמירין הנ\"ל דהא אפילו בלכתחלה יש פלוגתא אם לאמרו וכנ\"ל:","(יח) לשלוח - בת' בנין ציון סי' מ\"ד נסתפק אם הביא בעצמו המנות ולא ע\"י שליח אי יוצא כיון דכתיב ומשלוח נימא דבעינן דוקא ע\"י שליחות ע\"ש:","(יט) שתי מתנות - בעניים הקפידו ליתן לשני עניים דמצוה לחלק משא\"כ בעשיר דדי כשנותן לאחד:","(כ) מיני אוכלין - ולא בגדים ושארי דברים וה\"ה משקה דשפיר דמי דשתיה בכלל אכילה וכן סגי באחד אוכל ואחד משקה ובעינן שיהיה מין אוכל המבושל ולא בשר חי דמשלוח מנות הראוי מיד לאכילה משמע וי\"א דכיון שהוא שחוט וראוי להתבשל מיד שרי:","(כא) זה שולח לזה וכו' - ויוצא י\"ח אע\"פ שהולך אח\"כ לסעוד אצלו:","(כב) לשלוח מנות ביום - וה\"ה מתנות לאביונים אם לא שקיים המצוה דשילוח מנות לאיש אחד ומתנות לשני אביונים ביום אין נ\"מ במה שרוצה להוסיף עוד בלילה:","(כג) או מוחל לו - ר\"ל שאומר הריני כאלו התקבלתי:","(כד) יצא - והפר\"ח חולק ע\"ז וכן החתם סופר בסי' קצ\"ו מתמה ע\"ז:","(כה) ואשה חייבת וכו' - שכולן היו באותו הנס וצריכה היא לשמוח ולשמח לב אביונים וכתיב קימו וקיבלו היהודים וגו' וגם נשים בכלל. וכתב המ\"א לא ראיתי נזהרין בזה ואפשר דוקא באלמנה אבל אשה שיש לה בעל בעלה משלח בשבילה לכמה אנשים ומ\"מ יש להחמיר:","(כו) ספק קידושין - שיאמרו שזהו סבלונות שאחר הקידושין וחיישינן שמא קידשה כבר בפני עדים ואינם לפנינו:","(כז) אין לחוש - דזה הוי במעות וליכא למיחש לסבלונות ואפילו אם נותן לאביון מאכל הוא דרך צדקה ואינו דרך סבלונות:"],["(א) מותר בעשיית מלאכה - דאע\"ג דכתיב משתה ושמחה ויו\"ט מ\"מ לא קיבלו עליהם לעשותו יו\"ט אכן אח\"ז נהגו מעצמן באיזה מקומות שלא לעשות:","(ב) אין עושין - וע\"י עכו\"ם שרי:","(ג) בכל מקום שלא לעשות - ופרקמטיא מותר ששמחה היא לו:","(ד) סימן ברכה - כגון אם זורע איזה דבר אינו מצמיח [ב\"י] אבל הרא\"ם כתב שאינו מרויח אבל אינו מפסיד ג\"כ [מ\"א]:","(ה) או אבורנקי של מלכים - שנוטעים לצל להסתופף בצלו:","(ו) פסקי הלכות - ופשטי המקרא ואגרת שלום ומזכרת חובותיו וכן כל דבר שא\"צ עיון גדול. וכתב בסי' עמודי שמים דמ\"מ יש לראות שלא ימשוך בה ויתבטל משמחת פורים. מגילה מותר לכתוב בפורים:","(ז) אינו מנהג - ויש מחמירין בזה ונראה דתלוי במנהג אותו המקום:","(ח) בהספד - ומקום שנהגו שביום ז' הולכים על הקבר לקונן אסור בפורים אלא האבל לבדו ילך לשם עם חזן אחד ויאמר לו השכבה ואפילו בערב פורים לא ילך לשם שלא יחשבו העולם שהאבילות נפסק בפורים:","(ט) ותענית - ולענין ת\"ח עיין לעיל בסימן תרצ\"ה ס\"ב בהג\"ה ובמ\"ב שם. ודין ת\"ח בפניו עיין ביו\"ד סימן ת\"א:","(י) ילך לבהכ\"נ לשמוע וכו' - ומה שכתב בסעיף ה' בסופו דלמחרת לא יצא מפתח ביתו מיירי כשיש לו מנין בביתו אף דבעלמא קריאה בצבור עדיף טפי:","(יא) המגילה - אבל תפלת מעריב יתפלל בביתו:","(יב) וי\"א שאין וכו' וכן נוהגין - אף שהב\"ח ועוד אחרונים כתבו שבמקומם היה המנהג להתאבל אבל כבר כתב בשע\"ת בשם כמה אחרונים להקל ושכן פשט המנהג במדינות אלו ובפרט בענין חליצת מנעלים וישיבה ע\"ג קרקע בודאי אין להחמיר ומ\"מ יראה למעט במיני שמחה שעושין. כתב בתשובת בנין עולם סי' ל\"ה לענין לקרות האבל המגילה בביהכ\"נ אם אין שם אחר שיודע לקרות כ\"כ בנקודות ובטעמים ובדקדוק האותיות טוב יותר שיקראנה האבל כמ\"ש ביו\"ד לענין להתפלל בשבתות ויו\"ט:","(יג) דברים שבצנעה נוהג - הנה ט\"ז כתב דהליכה מביתו לתפלה אסור גם לדעה זו ולא מקרי זה בפרהסיא דלא מינכר שעושה כן משום אבילות ובמ\"א כתב דמשמע בטור דבשחרית הולך לבהכ\"נ להתפלל ועיין בפמ\"ג שכתב דהמיקל להתנהג כן לא הפסיד וכ\"כ בדה\"ח דשחרית הולך לתפלה בבהכ\"נ:","(יד) עולה לו למנין שבעה - אפילו מת בפורים:","(טו) לא יצא משם וכו' - דין זה כתבו הרוקח ובמקומו היו אוכלין סעודה שלישית קודם מנחה לכן קאמר דבבואו להתפלל מנחה לא יצא משם אבל לדידן צריך לילך לביתו אחר מנחה לאכול סעודה שלישית ובלילה יתפלל מעריב ויקרא המגילה בביתו אם יש לו מנין וא\"ל ילך לבהכנ\"ס בעוד יום ויהיה שם לתפלה וקריאת המגילה:","(טז) מפתח ביתו - ורק לשמוע מקרא מגילה אם אין לו מנין בביתו וכנ\"ל. והנה המחבר שהעתיק דברי הרוקח אזיל לשיטתו בס\"ד דאבילות נוהג בפורים אבל כבר כתב הרמ\"א לעיל דאנן נוהגין כהפוסקים דאין אבילות נוהג בפורים. ולפ\"ז אפילו אם יש לו מנין בביתו הולך לבהכ\"נ לשמוע מקרא מגילה בצבור [ולצאת מפתח ביתו לעניני רשות משמע מפמ\"ג שיש להחמיר] וכ\"ז ביום דימי משתה ושמחה כתיב אבל בלילה אם יש לו מנין יתפלל ויקרא המגילה בביתו ואם אין לו מנין יתפלל בביתו וילך לשמוע מקרא מגילה בבהכ\"נ ולבד הקריאה לא יצא מפתח ביתו. ועיין בדה\"ח דביום ט\"ו לא ילך מביתו לביהכ\"נ אפי' להתפלל שחרית ומ\"מ לענין חליצת מנעלים וישיבה ע\"ג קרקע משמע מן הפוסקים דאפילו ביום ט\"ו א\"צ. כתב הלבוש א\"א צידוק הדין ולא קדיש אלא לחכם בפניו אחר שדורשין עליו ואע\"פ שא\"א צ\"ה אומרים קדיש:","(יז) שהאבל וכו' - אפילו תוך שבעה דהא חייב בכל מצות האמורות בתורה וכ\"ש דחייב במתנות לאביונים:","(יח) חייב לשלוח מנות - אכן כל דבר שמחה לא ישלח וז\"ל ס\"ח מי שמת אביו בפורים לשנה הבאה ישלח מנות (אף דהוא יא\"צ) ובאותו שנה ישלח מעות או בשר לעניים רק לא תפנוקים העשויים לשמחה:","(יט) אבל אין שולחין לאבל - אפילו דבר שאינו של שמחה. ואם האבל הוא עני מותר לשלוח לו מעות אפילו תוך ז' דלא גרע מצדקה:","(כ) כל י\"ב חודש - היינו לאביו ואמו [ולשאר קרובים תוך ל'] והטעם כדין שאילת שלום שאסור י\"ב חודש:","(כא) וכמו שיתבאר ביו\"ד סימן שפ\"ה - כונתו להורות דבמקום שנהגו להקל לשאול בשלומם מותר לשלוח להם מנות ג\"כ בתוך י\"ב חודש [אבל לא בתוך שלשים] אבל לא ישלחו לו מיני שמחה:","(כב) אא\"כ מחל האבל וכו' - דאין נותנין לאדם מתנה על כרחו:","(כג) שאונן וכו' - אונן נקרא כ\"ז שלא נקבר המת:","(כד) מותר בבשר ויין - אף דדעת המחבר לעיל דאבלות נוהג בפורים מ\"מ אנינות ס\"ל דאינו נוהג וכמו שכתב הטעם ועיין במ\"א שהעלה דדוקא ביום שחל מצות שמחת פורים דימי משתה ושמחה כתיב אבל לא בלילה אפילו בלילה ראשונה. וכ\"ש בלילה שניה ומש\"כ אח\"כ ונ\"ל דוקא בלילה לא קאי רק לענין מגילה ותפלה וק\"ש:","(כה) וכ\"ש שחייב במקרא וכו' - ר\"ל דכשם שבשביל מצות שמחת היום דחינן את העשה דאבילות והתרנוהו בבשר ויין בודאי אין ראוי לפטרו בלילה ממקרא מגילה ושאר מצות כיון שאין דרך לקברו אז ודומה לאונן בליל יו\"ט שני דהרבה פוסקים חייבוהו במצות מטעם זה אבל יש לפקפק ע\"ז אחד דליל יו\"ט שני גופא יש דיעות בפוסקים ועוד דשם עכ\"פ יו\"ט הוא ולכך אין חל האנינות מחמת שאין דרך לקברו בלילה משא\"כ בפורים דעיקר שמחה ביום הוא ובלילה דומה לשאר לילה של חול דבודאי חל אנינות אף שאין דרך לקברו אז ולכן כתב בדה\"ח דבליל י\"ד ישמע קריאת המגילה מאחר:","(כו) קבורת מתו קודם כמו שנתבאר וכו' - ר\"ל דשם מוכח דלאו דוקא מת מצוה קודם לקריאת המגילה דה\"ה כל מת שאין לו קוברין כדי צרכו הפוגע בו קוברו תחלה ואח\"כ קורא. והנה באמת כבר כתב שם המ\"א דהרבה פוסקים חולקין ע\"ז וס\"ל דבכל מת קריאת המגילה קודם לקבורתו וכן נוהגין לקברו אחר יציאת בהכ\"נ והקשה המ\"א דהא תינח באנשים אחרים אבל האונן איך הוא חייב בקריאת המגילה הלא הוא פטור מכל המצות ואיך יצא במה ששמע בצבור אחרי שאז לא היה חייב כלל וע\"כ מסיק המ\"א דאע\"פ ששמע הקריאה בצבור יקראנה שנית אחר שנקבר המת. ולענין ק\"ש ותפלה הוא כשאר אונן בימות החול דקודם הקבורה הוא פטור ולאחר הקבורה עיין לעיל בסימן ע\"א במ\"ב סק\"ד שם מבואר כל הפרטים. ולענין תפילין דעת כמה אחרונים דלא יניח וכדלעיל בסימן ל\"ח ס\"ה:","(כז) אחר כך - ר\"ל אבל קודם הקבורה הוא פטור מזה ולזה מסיים דלא עדיף משבת ויו\"ט והיינו ביו\"ט שני כשקוברו וכן בשבת כשמחשיך על התחום לצרכי הקבורה הוא פטור אז מכל המצות וכ\"ש כאן:","(כח) מותר לישא וכו' - ולא דמי לחג דכתיב ושמחת בחגיך ולא באשתך משא\"כ בפורים והמ\"א כתב דיעשה החופה ביום י\"ג והסעודה בערב ועיין בשע\"ת שכתב שבמדינות אלו פשט המנהג להיתר כדעת הש\"ע ובחמד משה כתב שנכון יותר לעשות החופה בסוף יום י\"ד וסעודת פורים יעשה מקודם:","(כט) פדיון הבן - וברית מילה דבזה אין שמחה כ\"כ דיהיה שייך בהו לומר אין מערבין שמחה בשמחה:","(ל) הראשונה - עיין ביו\"ד סימן קפ\"ב שכתב שם הט\"ז בשם הב\"ח שיש לבטל מנהג זה הן בפורים או בשמחת נישואין וכ\"כ באה\"ג שם ואם כל המלבושים של איש רק מלבוש א' של אשה וניכרים הם אפשר שאין למחות בהם [פמ\"ג] ועיין בכנה\"ג ובשל\"ה שהזהירו להרחיק מזה:","(לא) משום לא תגזול - ולפ\"ז מותר לברך על מה שחוטפין מיהו כתב בשל\"ה לאו משנת חסידים היא ושומר נפשו ירחק ממלבושים דכלאים ולחטוף מחבירו [א\"ר]:","(לב) ונהגו כך - היינו מעת קריאת המגילה עד ליל סעודת פורים שהם שני לילות ויום אחד [א\"ר]:"]],"AROCH_HASHULCHA":[["כתבו הטור והשולחן ערוך דבחנוכה ופורים – מותר להתענות לפניהם ולאחריהם. עד כאן לשונם.כלומר: אף על גב דקיימא לן דלעניין חנוכה ופורים לא בטלה מגילת תענית, כמו שכתבתי בסימן תקעג, ובמגילת תענית כתוב דכל הכתוב בה – אסור גם לפניהם ולאחריהם להתענות; ומכל מקום מותר להתענות, משום דלעניין לפניהם ולאחריהם – גם בחנוכה ופורים בטלה.ואף שיש חולקין לעניין חנוכה, כמו שכתבתי בסימן תרע, מכל מקום תענית אסתר נתקבלה בכל ישראל. ובריש מגילה (ב א): אמרינן שלושה עשר – זמן קהילה לכל היא. ופירש רבינו תם: שהכל מתאספים לתענית אסתר, ובאים בני הכפרים לעיירות לומר סליחות ותחנונים, לפי שבו נקהלו לעמוד על נפשם, והיו צריכים רחמים (רא\"ש ור\"ן ריש מגילה). אבל רש\"י ז\"ל פירש זה לעניין אחר, והיינו: שנקהלו להנקם מאויביהם, עיין שם. ובשאלתות דרב אחאי פירש \"ויקהל\" מפורש כרבינו תם, וזה לשונו: מאי \"קהילה\"? יום תענית. ומאי \"יום כניסה\"? שמתכנסין בו, ויושבין בתענית, ומבקשים רחמים. עד כאן לשונו.והרמב\"ם בפרק חמישי מתענית דין ה כתב דתענית זה הוא זכר לתענית שהתענו בימי המן, שנאמר: \"דברי הצומות וזעקתם\". עד כאן לשונו. והטור כתב כרבינו תם, עיין שם.","ואין לשאול: הא צום זה מפורש בקרא, דכתיב \"לקיים את ימי הפורים...\", וכאשר קיימו על נפשם \"דברי הצומות וזעקתם\"?אך באמת דדברי הצומות לא קאי א\"לקיים...\", אלא הכי פירושו: לקיים את ימי הפורים למשתה ושמחה, כאשר קיים עליהם מרדכי היהודי ואסתר המלכה, וכאשר קיימו על נפשם ועל זרעם דברי הצומות וזעקתם.כלומר: כמו שכל ישראל קבלו עליהם ארבע תעניות לזכר חורבן בית המקדש, כמו כן קבלו עליהם ימים אלו למשתה ושמחה (ר\"ן פרק שני דתענית). ובעל כרחך צריך לומר כן, דהא תענית מרדכי ואסתר היו בניסן, וכמפורש במסכת סופרים ריש פרק עשרים ואחד, וזה לשונו:מנהג רבותינו שבמערב להתענות שלושה ימי צום מרדכי ואסתר פרודות, ולאחר פורים שני וחמישי ושני. ולמה אין מתענין אותן בחודש ניסן? מפני שבאחד בניסן הוקם המשכן.עד כאן לשונו. הרי לא הוזכר כלל תענית אסתר שקודם פורים. וגם מדברי הרמב\"ם מוכח כן, שכתב: זכר לתענית שהתענו בימי המן. ואי סלקא דעתך דקבלו עליהם – אין זה זכר, אלא חוב גמור תענית דדברי קבלה, וחמיר טובא. ובאמת אנן מקילינן טובא בתענית אסתר, כמו שיתבאר. אלא בעל כרחך כמו שכתבתי.(והב\"ח כתב: דדעת הרמב\"ם דתענית זה הוי תענית דדברי קבלה, וחמיר טובא, עיין שם. ולעניות דעתי אינו כן. ואמת שבשם הראב\"ד כתב הר\"ן שם ד\"דברי הצומות וזעקתם\" קאי על תענית אסתר, עיין שם. אמנם גם הראב\"ד לא אמר זה רק לסמך בעלמא, כמבואר שם. ודייק ותמצא קל.)","ולכן נהגו כל ישראל הבריאים להתענות בשלושה עשר באדר, ואומרים סליחות, ווידוי, ו\"אבינו מלכנו\", וקורין \"ויחל\" כבכל תענית ציבור, לזכרון התעניתים שהתענו בימי המן. ולמה לא נעשה זכר להשלושה ימים שהתענו? משום דאין גוזרין גזירה על הציבור שקשה לעמוד בה (בית יוסף).וכשחל פורים ביום ראשון – מקדימין התענית ליום חמישי שלפניו. ולמה לא מתענין בערב שבת? שלא יתכן לכתחילה לקבוע תענית בערב שבת, ולהרבות בו בסליחות ותחנונים, ולא יוכלו להכין צרכי שבת (טור). וגם אין זה כבוד השבת, ליכנס בו כשהוא מעונה.(ויש מתענים לילה ויום, ויש מתענים שלושה ימים מפוזרים אחר פורים, כמבואר במסכת סופרים. ובימינו לא שמענו זה כלל. וכתב המגן אברהם שהמהרי\"ל לא היה מגיד ההלכה בתענית אסתר, מפני שטרודים לקנות צרכי פורים, עיין שם. והביא להיפך: שאפילו בפורים עצמה היו לומדים לפני רבן, עיין שם.)","וכתב רבינו הרמ\"א:תענית זה אינה חובה. לכן יש להקל בו לעת הצורך, כגון מעוברות, או מניקות, או לחולה שאין בו סכנה. ואפילו רק כואבי עינים, שאם מצטערים הרבה – לא יתענו, ויפרעו אחר כך. אבל שאר בריאים – לא יפרשו מן הציבור.עד כאן לשונו. אפילו ההולך בדרך, וקשה עליו התענית (מגן אברהם), אם רק לא יזיק לו התענית.ויש לדקדק בדבריו, דחשיב מעוברות, ומניקות, וחולה שאין בו סכנה. והא אלו אף בארבע צומות אינם צריכים להתענות, כמו שכתבתי בסימן תקנ!? אך בעוברות ומניקות יש לתרץ: דשם כתב דוקא כשמצטערות הרבה, עיין שם, ובכאן אפילו בסתמא – אינן צריכות להתענות. אבל מה שכתב חולה שאין בו סכנה – הרבה תימה, דזהו אפילו בתשעה באב מותר, כמו שכתבתי בסימן תקנד, דבמקום חולי לא גזרו רבנן, עיין שם. וזהו בלא סכנה, דבסכנה גם ביום הכיפורים מחוייבים להאכילו, כמו שכתבתי שם.ודברים אלו לא יתכנו רק למאן דסבירא ליה דתענית זה הוא מדברי קבלה, וחמיר טובא, כמו שכתבתי, ולא לפי מה דקיימא לן דאינו אלא מנהגא בעלמא. וצריך עיון.(והאליה רבה כתב: דמשמע בהגמרא שחייבות להתענות – לא ידעתי שום משמעות. ומה שכתב מבית יוסף בשם הראב\"ד ריש סימן תרפ\"ז – הראב\"ד לשיטתו, כמו שכתבתי.)","עוד כתב: דאם חל פורים ביום ראשון שמתענין ביום חמישי שלפניו, וחל בו ברית מילה – מותר לאכול על המילה, ולמחר ביום ששי יתענו האוכלים. עד כאן לשונו.כלומר: דוודאי בשום תענית לא נתיר לאכול על המילה, ואפילו בתענית אסתר דקיל. אך בנדחה ליום חמישי שלפניו – נתיר לאכול על המילה כל מי שירצה, כיון שיש לו יום להתענות, כיון דמעיקר הדין היה יותר נכון לקובעו ביום ששי, אלא דמפני כבוד שבת לא עשינו כן. ולכן מי שרוצה לאכול היום, ולהתענות למחר – אין מוחין בו.אבל הבעל ברית, והסנדק, וכיוצא בהם – מותרים לאכול על ברית מילה, ובלא תשלומין, ואפילו באינו נדחה. וכן בשלוש תעניות לבד מתשעה באב, מפני שיום טוב שלהם הוא (כסף משנה בהגר\"א, עיין שם). ויש מי שחולק דגם בנדחה – אין לאכול על המילה מי שאינו שייך להשמחה ולהתענות למחר, דאסור לקבוע לכתחילה תענית בערב שבת (ט\"ז). וכן נראה עיקר.","וכבר נתבאר דיש שמתענים שלושה ימים, זכר למה שהתענו בימי המן שלושה ימים. והיינו: אחר פורים, ומפוזרים שני וחמישי ושני, כמבואר במסכת סופרים. ובימינו לא שמענו זה, מפני חלישות הדורות. ומשנכנס אדר – מרבין בשמחה. ומאן דאית ליה דינא בהדי נכרי – לידייניה עמיה באדר, דהוא חדש מוצלח וטוב (תענית כט ב), ובריא מזליה.","יכולין בני העיר לעשות יום מיוחד, זכר לנס שנעשה להם (מגן אברהם). ויעשו אותו כמו יום הפורים.ויש מגמגמים בזה, דכיון דבטלה מגילת תענית – איך נוסף ימים טובים חדשים? דכן מקשה הש\"ס בראש השנה (יח ב): דאי סלקא דעתיך בטלה מגילת תענית, קמייתא בטיל אחרנייתא מוסיפים, עיין שם (חתם סופר).ומי שנעשה לו נס באדר, ונדר לעשות איזה זכר להנס, יש אומרים לעשותו בשנת העיבור באדר ראשון, אלא אם כן נעשה לו הנס בשנת העיבור באדר שני. ויש אומרים לעשותו באדר שני (מגן אברהם). ונראה עיקר כדיעה ראשונה, דבכל דבר – הראשון הוא העיקר לעניין יארציי\"ט ובר מצוה (עיין שם במגן אברהם ובאליה רבה)."],["חייב אדם לקרות המגילה בלילה, ולחזור ולשנותה בקריאה ביום, שנאמר: \"למען יזמרך כבוד ולא ידום, ד' אלקי לעולם אודך\" (ד א).כלומר: דמקודם דריש מקרא ד\"אלקי\" אקרא \"יומם ולא תענה, ולילה ולא דומיה לי\". ופסוק זה הוא במזמור ד\"אילת השחר\", דנדרש על אסתר ביומא (כט א). וכיון שהם היו צועקין יום ולילה – עבדינן זכר לנס לקרותה ביום ובלילה (רש\"י).אך לכאורה איך אפשר דמצוה אחת תנהוג גם ביום גם בלילה? ורוב מצות: או שנוהגות רק ביום, כמו ציצית, ותפילין, ושופר, ולולב; או רק בלילה, כמו אכילת מצה, וספירת העומר. ולזה דריש מקרא ד\"למען יזמרך כבוד ולא ידום...\" דכתיב במזמור \"ארוממך ד' כי דליתני\", דנדרש בפסיקתא במרדכי ואסתר והמן ואחשורוש (שם). ואומר שם \"למען יזמרך... ד' אלהי לעולם אודך\" – גם ביום וגם בלילה.כלומר: דכיון דקריאת המגילה היא כעין ברכת הודאה, שאנו מודים ומשבחים לו יתברך על הנס שעשה לנו, וזה שייך ביום ובלילה בלא הפסק, כמו שאמר: \"ד' אלקי לעולם אודך\" – והוי כמו קריאת שמע ותפילה, דנוהגין גם ביום גם בלילה.","וכתבו רבותינו התוספות, והרא\"ש והר\"ן, דעיקר מצות הקריאה ופרסומי ניסא – הוי ביום ולא בלילה, כדכתיב: \"אקרא יומם...\". כלומר: אף על גב שאני קורא ביום, שהוא העיקר, מכל מקום גם לילה לא דומיה לי. ועיקר סעודת פורים הוי ביום, וכן משלוח מנות. וכתיב: \"והימים האלה נזכרים ונעשים\" – איתקש זכירה לעשייה. מה עשייה ביום – אף זכירה ביום (תוספות).ולכן במשנה דסוף פרק שני דמגילה תנן: כל היום כשר לקריאת המגילה. ובלילה – לא קתני דכל הלילה כשר, משום דעיקר קריאתה ביום (רא\"ש). ולפי זה אף על גב שבירך \"שהחיינו\" על קריאת הלילה – חוזר ומברך על של יום, לפי שעיקר קריאתה ביום (שם). אבל הרמב\"ם באמת פסק בפרק ראשון ממגילה דאינו חוזר ומברך \"שהחיינו\" ביום, ויתבאר בסימן תרצב.","ולכאורה יש נפקא מינה לדינא: דאם אין לו להשיג קריאת המגילה רק פעם אחת, ביום או בלילה, דלרבותינו אלה מוטב שיבחור ביום מבלילה, כיון שהוא העיקר. ולהרמב\"ם יבחור בלילה, שהיא מקודם, ואין מעבירין על המצות.אך באמת אין ראיה, דגם להרמב\"ם יש לומר דקריאה דיומא הוא העיקר. ורק לעניין \"שהחיינו\" סבירא ליה דאי אפשר לברך שני פעמים \"שהחיינו\" על מצוה אחת. וכן לרבותינו אלה יש לומר: דאף על גב דקריאת היום הוא העיקר, מכל מקום לא יעבור על המצוה, ויקראנה בלילה שהיא קודמת, ואין מעבירין על המצות. וכן נראה לי עיקר לדינא.","קריאת המגילה של לילה – זמנה כל הלילה עד עמוד השחר. ואף על גב דקריאת שמע לכתחילה רק עד חצות, זהו משום דחיישינן דאתי למיפשע, ולא יקרא כלל. אבל מגילה חביבא, ולא חיישינן לזה. ומיהו פשיטא דזריזין מקדימין למצות, ויקרא בתחילת הלילה.ודווקא לאחר צאת הכוכבים. ואם קראה בין השמשות – נראה לי דיצא בדיעבד, דספיקא דרבנן לקולא, ואינו צריך לחזור ולקרוא פעם אחרת. ולאחר עמוד השחר לא יקרא, דאף על גב דלעניין קריאת שמע הוי לילה, כמו שכתבתי בסימן נח – זהו מפני דעדיין קרינן בה \"ובשכבך\". מה שאין כן לכל הדברים – יממא הוי (מגן אברהם).וקריאה של יום זמנה לכתחילה מהנץ החמה עד שקיעתה. ובדיעבד אם קראה אחר עמוד השחר – יצא, כמו שהדין בכל המצות הנוהגות ביום, דלכתחילה מהנץ, ובדיעבד יצא מעמוד השחר, כדתנן סוף פרק שני דמגילה.(מה שכתב המגן אברהם לעניין נתגייר קודם הנץ – הוי דבר פשוט, דפטור משל לילה וחייב בשל יום. אך ביורה דעה סימן רסז יש דיעות שאינו מועיל בלילה, עיין שם. ועיין מחצית השקל, ובירושלמי פרק שני הלכה ג מפורש דחייב בשל יום. עיין שם.)","קריאת המגילה, אף על פי שיוצאין בה ביחידות, כמו שכתבתי בסוף סימן תרצ, מכל מקום עיקר מצותה היא בציבור, וברוב עם הדרת מלך, ואיכא פרסומי ניסא. וכל מה שהציבור יותר גדול – יש יותר פרסומי ניסא.ולזה אמרו חכמינו ז\"ל (ג א): כהנים בעבודתן, ולוים בדוכנם, וישראל במעמדם – כולן מבטלין עבודתן, ובאין לשמוע מקרא מגילה בציבור. וכן מבטלין תלמוד תורה, ובאים לשמוע מקרא מגילה בציבור. ואפילו תלמוד תורה דרבים מבטלין, וכן מפורש בירושלמי (פרק שני סוף הלכה ד) דמבטלין בית הוועד לשמוע מקרא מגילה. ובית הוועד הוא מקום תלמוד תורה דרבים, כמבואר סוף סוטה.ואף על גב דוודאי גם מגילה הוי לימוד תורה, מכל מקום ההילוך, ועד הזמן שיתאספו כל העם ויתחילו לקרות המגילה – הוי ביטול תורה.(עיין מגן אברהם סעיף קטן ג, שהביא מכנסת הגדולה דבגמרא משמע דתלמוד תורה דרבים אין מבטלין. וזהו ממאי דאמר שם: לא קשיא – הא דרבים הא דיחיד. ותירץ המגן אברהם, וכן הב\"ח, דזהו דכל ישראל כמו ביהושע, עיין שם, ויכול להיות כן. ולדידי לא קשיא כלל, דהגמרא אומרת דברבים ליכא קל וחומר, אבל מכל מקום צריכין לבטל תלמוד תורה ולשמוע המגילה. ועוד: דבתלמוד תורה דרבים לא שייך כלל דין זה, דהא אף אם יקראו בעצמם – הרי ציבור הם. ואי משום ברוב עם – אין ראיה שבשביל זה מבטלין תלמוד תורה. ויש לעיין בהך דבית הוועד, ואולי אז לא היו עשרה. וגם הלחם משנה כתב דגם תלמוד תורה דרבים מבטלין, עיין שם.)","וכיון שמבטלין תלמוד תורה בשביל מגילה, כל שכן ששארי מצות מבטלין מפניה. שאין לך דבר שנדחה מקרא מגילה מפניה, חוץ ממת מצוה שאין לו קוברים, שהפוגע בו קוברו תחילה. ואחר כך קורא.ודע שרבינו הרמ\"א כתב: כשאין לו קוברים כדי צרכו – מקרי מת מצוה, ומבטלין ממנו קריאת מגילה. ודבר תימא הוא, דבכל מקום שהוזכר בש\"ס מת מצוה – הכוונה שמוטל בבזיון, ואין לו קוברים כלל. אבל אם אינו מוטל בבזיון, וכל שכן כשיש לו קוברים – לא מקרי מת מצוה, וקורין המגילה, ואחר כך קוברין את המת (מגן אברהם סעיף קטן ד, ואליה רבה סעיף קטן ג). ובוודאי הוא תימא רבה.אבל נראה לי דגם רבינו הרמ\"א סובר כן, אלא דכוונתו כן הוא: כגון שהתחילו לעסוק בקבורתו קודם שהגיע זמן המגילה, ולכן אף על פי שהגיע הזמן – אין מפסיקין מפני כבודו של מת. וגומרין הקבורה, ואחר כך קורין המגילה. ובזה וודאי החיוב על קוברים כדי צרכו. והוא קיצר בדבריו, אבל כן צריך לומר בכוונתו.ודבר פשוט הוא שפקוח נפש דוחה מגילה, אפילו לא ישאר שהות לקרותה, שאין לך דבר עומד מפני פקוח נפש. והפוסקים לא הוצרכו להזכיר זה, מפני שזהו גלוי וידוע. ולכן המשמש את החולה שיש בו סכנה, ואין אחר על מקומו לשמשו, שאסור לו לזוז ממנו בשביל קריאת מגילה.","וכתב רבינו הרמ\"א: דכל זה לא מיירי אלא בדאיכא שהות לעשות שתיהן. אבל אם אי אפשר לעשות שתיהן – אין שום מצוה דאורייתא נדחה מפני מקרא מגילה. והא דמת מצוה קודם – היינו דווקא בדאפשר לו לקרואה אחר כך. עד כאן לשונו.אבל אם הוא סמוך לחשיכה – יקרא המגילה, דהא לקוברו אפשר על כל פנים גם בלילה. ופשיטא דאם אי אפשר לקוברו בלילה מפני לסטים, דתדחה קריאת המגילה (שם סעיף קטן ו).","אמנם מפרשי השולחן ערוך חולקים בעיקר דבריו. דוודאי כל היכא שאמרו דזו נדחית מפני זו – הכוונה שנדחית לגמרי. אפילו כשיש שהות לקוברו אחר כך – נדחית המגילה מפני המת מצוה (שם וט\"ז סעיף קטן ב).ויש מי שחולק גם במה שכתב דאין שום מצוה דאורייתא נדחית מפני המגילה, והרי תלמוד תורה נדחית לגמרי (ט\"ז שם). ולא קשיא כלל: דתלמוד תורה לא שייך לומר שנדחית לגמרי, דהרי תלמוד תורה ביום ובלילה. וכשצריך לעשות מצוה – אין זמן תלמוד תורה אז, דאם לא כן הרי לעולם לא יוכל לעשות מצות? וגם בהך דמת מצוה נראה לי דאין כוונתו במת המוטל בבזיון, דוודאי בכי האי גוונא נתבטלה המגילה לגמרי, אלא במת שאינו מוטל בבזיון, וכמו שכתבתי בסעיף ו.","מילה ומקרא מגילה: אם יש שהות לשתיהן – מקרא מגילה קודם, משום פרסומי ניסא. אבל כשאין שהות לשתיהן – מילה דאורייתא דוחה מגילה דרבנן (פרי חדש).אבל בעל תרומת הדשן (סימן רסו) כתב להיפך: דביש שהות – מילה קודמת, ובאין שהות – מגילה קודמת, משום דמילה יכול להיות למחר (כנסת הגדולה). והעיקר כדיעה ראשונה, וגם התרומת הדשן במסקנתו מסיק כן, עיין שם.(דאדרבא השיג שם על מי שרצה לומר דמילה קודמת, ובאין שהות לא כתב כלל, רק בספק אם יש שהות. ובזה וודאי כן הוא, דאין דוחין מילת ספק מפני מגילה וודאי, דמילה יש גם למחר, מה שאין כן מגילה. אבל בוודאי ליכא שהות – מילה קודמת, דעיקר מצותה בשמיני, עיין שם. ודייק ותמצא קל.)"],["איזהו זמן קריאתה? כדתנן ריש מגילה:מגילה נקראת באחד עשר, בשנים עשר, בשלושה עשר, בארבעה עשר, בחמישה עשר, לא פחות ולא יותר.וילפינן לה מדכתיב: \"לקיים את ימי הפורים האלה בזמניהם\" – זמנים הרבה תקנו להם חכמים.ואלו הן זמני קריאתה: כל עיר שהיתה מוקפת חומה מימות יהושע בן נון, בין בארץ בין בחוץ לארץ, אף על פי שאין לה עכשיו חומה – קורין בה את המגילה בחמישה עשר באדר. וזו היא נקראת \"כרך\". וכל עיר שלא היתה מוקפת חומה מימות יהושע, אף על פי שהיא מוקפת עתה – קורין בה בארבעה עשר, וזו נקראת \"עיר\".ושושן הבירה, אף על פי שלא היתה מוקפת חומה בימי יהושע – קוראין בחמישה עשר, מפני שבה היה עיקר הנס בחמישה עשר, כדכתיב: \"והיהודים אשר בשושן נקהלו... ונוח בחמשה עשר בו\".","וטעם הדבר שחלקו במצוה זו בין ערים הפרזות שאין מוקפות חומה, למוקפין חומה, מפני שעיקר הנס לא נעשה בשניהם בשוה, כדכתיב:ושאר היהודים אשר במדינות המלך נקהלו... ביום שלושה עשר לחודש אדר, ונוח בארבעה עשר בו, ועשו אותו יום משתה ושמחה. והיהודים אשר בשושן... ונוח בחמשה עשר בו, ועשה אותו יום משתה ושמחה. על כן היהודים הפרזים, היושבים בערי הפרזות, עושים את יום ארבעה עשר לחודש אדר שמחה ומשתה ויום טוב, ומשלוח מנות...וזהו דכתיב אחר כך:וישלח ספרים אל כל היהודים... לקיים עליהם להיות עושים את יום ארבעה עשר לחודש אדר, ואת יום חמשה עשר בו, בכל שנה ושנה, כימים אשר נחו בהם היהודים מאויביהם...כלומר: שקיימו עליהם אלו שני הימים, ארבעה עשר לפרזים וחמישה עשר למוקפין. ומפרש הטעם: \"כימים אשר נחו\", כלומר: לפי שהנס נעשה לפרזים בארבעה עשר, ואז נחו מאויביהם. ולמוקפין נעשה הנס בחמישה עשר, כמו שושן שעד חמישה עשר לא נחו, ובחמישה עשר נחו.","ושמא תאמר: דבאמת למה לא הנייחא שוה? אך דבר זה מתבאר מהמגילה עצמה, דכתיב:ובשנים עשר חדש... בשלושה עשר בו, ביום אשר שברו... ונהפוך הוא... נקהלו היהודים... ואיש לא עמד בפניהם.וממילא דנחו אחר יום זה, ועשו יום ארבעה עשר משתה ושמחה. אמנם אחר כך כתיב:ותאמר אסתר... ינתן גם מחר ליהודים אשר בשושן לעשות כדת היום... ויקהלו היהודים אשר בשושן גם ביום ארבעה עשר לחודש אדר...ולזה, כיון שהיו טרודים במלחמה ביום ארבעה עשר גם כן, ממילא דהנייחא לא היתה עד יום חמישה עשר. ולכן כל המוקפין למדו משושן, שגם היא היתה מוקפת חומה, לעשות פורים בחמישה עשר, והפרזים בארבעה עשר.ואף על גב דאנו תולין ההיקף מימות יהושע בן נון – זהו מטעם אחר, כמו שיתבאר. אבל מכל מקום עיקר הטעם: דכיון ששושן היתה מוקפת חומה – דימו את עצמם כל המוקפין לשושן, וכל הפרזים בארבעה עשר.(וזהו כוונת הר\"ן ריש מגילה. ואתי שפיר קושית הבית יוסף, עיין שם. ודייק ותמצא קל.)","ולמה תלו ההיקף מימי יהושע? והרי היה לנו לתלותו מימי אחשורוש, כמו שושן.על זה אמרו בירושלמי: כדי לחלוק כבוד לארץ ישראל, כלומר: שארץ ישראל היתה חריבה באותן הימים. וכיון שהוצרכו לקבוע הפרש בין מוקפין לפרזין, אלו היו קובעין ההיקף מימות אחשורוש – היתה כל ארץ ישראל נדונת כפרזים, ולא היתה בה אף כרך אחד, ואין לך בזיון יותר מזה. ולפיכך קבעוה לימות יהושע.(והרמב\"ן ז\"ל כתב שבאותה העת היו רוב ישראל בארץ ישראל מזמן כורש, והמוקפין דימו שלא היו בסכנה מפני שהיו סגורים כמבצרים. ולכן כתיב רק \"על כן היהודים הפרזים...\". ומוקפין לא הוזכרו כלל, עד שהאיר ד' עיניהם, ומצאו סמך מן התורה. עמדו מרדכי, ואסתר, ואנשי כנסת הגדולה, ותקנו לאלו בארבעה עשר, ולאלו בחמישה עשר. והר\"ן ז\"ל דחה לה, עיין שם. ונראה לי דאדרבא: מוקפין היו יותר בסכנה, ולכן לא נחו עד חמישה עשר.)","ודרשו בגמרא שם: שלבד ארבעה עשר וחמישה עשר – יש עוד שלושה זמנים: אחד עשר, ושנים עשר, ושלושה עשר. וזהו לבני הכפרים, שאין להם בית הכנסת קבוע. ואין מתקבצים לעיר רק בשני וחמישי מפני קריאת התורה, וגם לדון, לפי שבית דין יושבים בשני וחמישי כתקנת עזרא בבבא קמא (פב א).ואנשי הכפרים אינם בקיאים לקרות המגילה, וצריכים שיקראנה להם אחד מבני העיר, ולא הטריחום חכמים להתאחר ולבוא ביום ארבעה עשר. ופעמים שיום הכניסה באחד עשר, ופעמים בשנים עשר, ופעמים בשלושה עשר, כמו שיתבאר (רש\"י ריש מגילה).","כיצד? אם חל יום ארבעה עשר להיות בשני ובחמישי – קורין בו ביום ככל ישראל. אמנם אם חל ביום אחר – מקדימין וקורין ביום הכניסה הסמוך לארבעה עשר.כיצד? חל ארבעה עשר להיות באחד בשבת – מקדימין וקורין בחמישי, שהוא יום אחד עשר. חל להיות בשלישי – קורין ביום הכניסה הקודם, שהוא יום שלושה עשר. חל להיות ברביעי – מקדימין וקורין בשני, שהוא יום שנים עשר. וכן אם חל בששי, וקורין ביום חמישי – הוי גם כן ביום שלושה עשר. ויותר מזה לא משכחת לה כמובן.ודע: דכל אלו שמקדימין – אין רשאים לקרותה בפחות מעשרה, מה שאין כן בזמנה, כמו שאכתוב בסימן תרצב.","וכיון שהטעם הוא משום יום הכניסה, לכן כשאין דרך הכפרין ליכנס להעיר בשני וחמישי – אין קורין אותה אלא בזמנה, בארבעה עשר.ומהו גדר \"עיר\" וגדר \"כפר\"? שנינו במשנה (ה א):איזהו עיר גדולה? כל שיש בה עשרה בטלנים. פחות מכאן – הרי זה כפר.ובטלנים – זהו שיושבים יום ולילה בבית הכנסת, ונזונים משל ציבור, כדי שיהיו עשרה מצויין לתפילה בבית הכנסת. ואפילו כרך שהוא מקום שווקים, ובאין לה הרבה בני אדם מחוץ, אם אין בה עשרה בטלנים – נדון ככפר (ג א). והרמב\"ם השמיט זה, ויתבאר טעמו בסעיף י.וכן אמרינן בגמרא שם: כרך שישב ולבסוף הוקף – נדון ככפר. וגם זה לא הביא הרמב\"ם, משום דסבירא ליה כפירוש רש\"י, דלא מיירי לעניין מגילה אלא לעניין בתי ערי חומה. אבל התוספות שם כתבו דזהו למגילה, עיין שם.","כתב הרמב\"ם דאם אין שם עשרה בני אדם – תקנתו קלקלתו, והרי הם כאנשי עיר גדולה, ואין קורין אלא בארבעה עשר. עד כאן לשונו.והראב\"ד התמרמר על זה, עיין שם. אמנם כן מפורש בירושלמי (פרק ראשון הלכה ד), והעניין כן הוא: דהירושלמי והרמב\"ם לא סבירא להו כשיטת רש\"י ותוספות, דיום הכניסה של הכפרים זהו מה שנכנסין לעיר, כמו שבארנו. אלא שיש להם עצמם בית הכנסת, רק שאין מתאספין שם אלא בשני וחמישי. ולכן צריך שיהא בכפר עשרה ישראלים, דאם לא כן – גם בשני וחמישי לא יתאספו. וממילא דדינם כעיר, ואין קורין אלא בארבעה עשר.וזהו שאומר: תקנתו קלקלתו. כלומר: אף על גב דכשאין עשרה – הוי תקנה לדון ככפר, כמו שכתבתי לעניין עיר שאין בה עשרה בטלנין, אבל הכא הוי קלקלה, כיון שאין שם לגמרי עשרה. ואף על גב דמש\"ס דילן לכאורה נראה כרש\"י ותוספות, מכל מקום לא חש לה הרמב\"ם, וסבירא ליה דגם הש\"ס שלנו מפרש כהירושלמי.","וזהו הכל בזמן שהיו ישראל שרויין על אדמתן, והשנים כתקונם, והיו שלוחי בית דין יוצאין להודיע להעם מתי פורים ומתי פסח, ולא יבואו לידי מכשול חמץ בפסח.אבל בזמן הזה שישראל מפוזרים ומפורדים, ועינינו נשואות למקרא מגילה, והכל יודעים שזמן קריאת המגילה הוא בארבעה עשר באדר, ומשם שלשים יום עד ערב הפסח – אין קורין אותה אפילו בכפרים אלא בזמנה. ובטלה לה הך דקריאה לפני הזמן ביום הכניסה. אלא רוב העולם בארבעה עשר ומוקפין בחמישה עשר.","כבר נתבאר דכרכים המוקפים חומה מימות יהושע בן נון, אפילו אינן מוקפין עכשיו – קורין בחמישה עשר, ואפילו אם הם בחוץ לארץ. וכתבו הטור והשולחן ערוך סעיף א: אפילו אין בהם עשרה בטלנים, עיין שם.ואף על גב דבגמרא (ג ב) איתא דנדון ככפר – זהו באינו מוקף מימות יהושע בן נון, דאז דינו לקרות בארבעה עשר כעיר. ולכן כשאין שם עשרה בטלנים – הוי ככפר. אבל במוקף, דדינו בחמישה עשר – לעולם לא הוה ככפר. כן כתבו שם התוספות והרא\"ש. וזהו גם דעת הרמב\"ם, שהשמיט דין זה, כמו שכתבתי בסעיף ז. אבל הרמב\"ן והרשב\"א סוברים דדין זה הוי אפילו במוקף חומה מימות יהושע בן נון.(עיין שם במגיד משנה ובבית יוסף. והר\"ן הסכים לתוספות, עיין שם. וראיה לזה ממה שבארץ ישראל קורין בכמה מקומות בחמישה עשר, אף שאין שם עשרה בטלנים. אך דיש לומר כיון שיש עשרה שהולכים להתפלל בכל יום תמיד, בוקר וערב – הוי כעשרה בטלנים).","כתבו רבותינו בעלי השולחן ערוך:דווקא שהוקף ולבסוף ישב, או שישב תחילה על דעת להקיפו אחר כך. לאפוקי כשישב תחילה על דעת שלא להקיפו, אבל מסתמא הוקפה ולבסוף ישבה.עד כאן לשונו, שכן דרך רוב מדינות: מקיפין חומה תחילה, ואחר כך מיישבין אותן (ר\"ן).והקשו על זה: דלעיל בסימן תא נתבאר להיפך, דמקודם בונים הבתים ואחר כך מקיפין החומה (מגן אברהם סעיף קטן ב). אמנם אין זה סתירה, דוודאי מתחילה בונים קצת בתים, ואחר כך מקיפין החומה, ואחר כך נתרבה עיקר הישוב. ולכן לעיל, דלא בעינן רק היקף לדירה – מקרי \"ישב ולבסוף הוקף\". דכיון שהיו מקצת בתים – הוי ההיקף לדירה. אבל בכאן לעניין מוקף חומה – בעינן הוקף ולבסוף ישב, כלומר: עיקר ריבוי הישוב וזהו אחר ההיקף (ט\"ז סעיף קטן ב).והאמת כן הוא, דלכן בעירובין מורגל הלשון \"מוקף לדירה\" ו\"אינו מוקף לדירה\". ובמגילה הוי הלשון: \"ישב ולבסוף הוקף\", \"הוקף ולבסוף ישב\", משום דזהו אעיקר הישוב, ולא רק על שם דירה בעלמא.(וכן בעירובין כד א אומר: פתח ולבסוף הוקף, הוקף ולבסוף פתח. ולא אמר לשון \"ישב\" אלא \"פתח\" במיעוט בתים. ודייק ותמצא קל.)","אמרינן בגמרא שם: כרך וכל הסמוך לו, וכל הנראה עמו – נדון ככרך. וסמוך אף על פי שאינו נראה, כגון שיושבת הכפר בעמק. ונראה אף על פי שאינו סמוך, כגון שיושבת בהר.ובלבד שלא יהיו רחוקים יותר ממיל, וזהו בסמוך ואינו נראה. אבל נראה ואינו סמוך – אפילו יותר ממיל. ויש אומרים דבשניהם הוה מיל, אלא דבהר אין מודדין השיפוע (ט\"ז סעיף קטן ג).","כרך שהוא ספק אם הוקף בימי יהושע אם לאו – קורין בארבעה עשר ובחמישה עשר. ובליליהון ולא יברך כי אם בארבעה עשר, שהוא זמן קריאה לרוב העולם, ואזלינן בתר רובא.ובזה לא שייך דין קבוע, דקבוע אינו אלא כשכל הספיקות על מקום אחד, כתשע חנויות (אליה רבה). ועוד: שהרי גם קבוע כמחצה על מחצה דמי, ואיך יברך מספק? ולא דמי ליום טוב שני, שהוא תיקון חכמים על כל העולם. אבל כאן לא תקנו חכמים, משום דהיא מילתא דלא שכיחא כלל, ובשביל מקרה רחוקה לא שייך לעשות תקנה (ומיושב קושית הרש\"ל, שהביאו הט\"ז והמגן אברהם סעיף קטן ו).ובחוץ לארץ לא נמצא ספק זה, ובפרט כל המדינות שלנו דוודאי לא היו כלל בימי יהושע. וטבריא אמרינן בגמרא (ה ב) שיש ספק אם הים הסמוך לה נדון כחומה אם לאו, ולכן קורין בשניהן. וגם כן לא יברך רק בארבעה עשר, כרובא דעלמא.(ואפשר דבטבריא, דהוה ספיקא דדינא – לא יברכו לא בארבעה עשר ולא בחמישה, עשר כדעת הר\"י בטור גם על שארי ספיקות, עיין שם.)","בן עיר שהלך לכרך, ובן כרך שהלך לעיר: אם כשהלך היה בדעתו לשוב לביתו בליל ארבעה עשר קודם שיאור היום – קורא כבני מקומו, אף אם נתעכב שם. ואם אין דעתו לשוב עד שיאור יום ארבעה עשר – קורא כבני המקום שהלך שם.כיצד? בן כרך שהלך לעיר, אם היה דעתו לשוב למקומו בליל ארבעה עשר – קורא כבני מקומו, אפילו נתעכב אחר כך בעיר. אבל אם דעתו לעמוד שם מקצת ארבעה עשר, כיון שדעתו לעמוד שם מקצת זמן קריאתו של היום – חל עליו חובת זמן קריאתן, וקורא עמהן.וכן בן עיר שהלך לכרך: אם דעתו לשוב לביתו בליל ארבעה עשר, קודם שיאור היום – קורא כאנשי מקומו. אבל אם היה דעתו לעמוד שם מקצת ארבעה עשר, כיון שלא היה דעתו לשוב למקומו בזמן חובת אנשי מקומו – נסתלק מעליו חובת קריאת אנשי מקומו, ונחשב כבני המקום שעמד שם, להתחייב בזמן קריאתם (טור).וזה שתלוי במקצת היום של ארבעה עשר, ולא בהלילה, משום דעיקר חובת קריאתה היא ביום, כמו שכתבתי בסימן תרפז. ועוד: שהרי בכל הדברים, כשהלך ממקומו לעיר אחרת – תלוי רק בדעתו לחזור ואין דעתו לחזור, והחזרה הוא אפילו לאחר זמן רב, ולמה בכאן החזרה תלוי רק במקצת יום ארבעה עשר?אלא דחכמינו ז\"ל דרשו זה מקרא במגילה (יט א) דכתיב: \"על כן היהודים הפרזים, היושבים בערי הפרזות, עושים את יום ארבעה עשר...\". והך \"היושבים בערי הפרזות\" – מיותר הוא, דכיון דכתיב \"היהודים הפרזים\" – ממילא מובן שהמה היושבים שם. אלא דקא משמע לן דפרוז בן יומו קרוי פרוז, כלומר: דאפילו יושב רק יומו של ארבעה עשר בעיר שאינה מוקפת חומה – דינו כפרזי. ומקצת היום ככולו. וממילא דגם מוקף בן יומו ומקצת בן יומו – קרוי מוקף, ולכן בעינן מקצת מהיום דווקא.","אמנם לפי זה היה נראה דבן עיר שהלך לכרך, שיהא נדון כאנשי הכרך, היה צריך שיהא דעתו להיות מקצת יום חמישה עשר בכרך. דאז חל עליו חובת כרך, ולא מה שהיה בדעתו להיות שם מקצת יום ארבעה עשר.ובאמת רש\"י ז\"ל פירש כן, דבן כרך שהלך לעיר – תלוי במקצת יום ארבעה עשר, ובן עיר שהלך לכרך – תלוי במקצת יום חמישה עשר, עיין שם. ורק הרא\"ש ז\"ל חולק עליו, וסבירא ליה דגם בבן עיר שהלך לכרך – תלוי במקצת יום ארבעה עשר. דכשהיה בדעתו להיות מקצת יום ארבעה עשר בכרך – אזלא לה מיניה חובת בן עיר, וחל עליו חובת בן כרך; אף אם הלך משם והיה בעירו ביום חמישה עשר – קורא בעירו בחמישה עשר, כאלו היה בכרך. ובדרך זה הלך הטור, עיין שם.","ומדברי הרמב\"ם בפרק ראשון דין י מתבאר כרש\"י, שכתב:בן עיר שהלך לכרך, ובן כרך שהלך לעיר: אם היה דעתו לחזור למקומו בזמן קריאה, ונתעכב ולא חזר – קורא כמקומו. ואם לא היה בדעתו לחזור אלא לאחר זמן הקריאה – קורא עם אנשי המקום שהוא שם.עד כאן לשונו, ו\"זמן קריאה\" משמע להדיא כקריאת המקום. וזהו כרש\"י ולא כהרא\"ש, דלהרא\"ש היה צריך לומר \"בזמן קריאת ארבעה עשר\". וכן כתב המגיד משנה והכסף משנה, עיין שם. וגם זהו כוונת רבינו הבית יוסף בסעיף ה.(ודברי הט\"ז סעיף קטן ו לא נתבררו לי, עיין שם).וכתב רבינו הרמ\"א: דאם הוא במדבר או בספינה – קורא ביום ארבעה עשר כמו רוב העולם. עד כאן לשונו.כלומר: דבן כרך שהיה במדבר ובספינה – אינו קורא בחמישה עשר, שהרי לא עדיף מאלו היה ביום ארבעה עשר בעיר. ולעניין זה הוי מדבר וספינה כמו עיר ולא כמו כרך, מפני שרוב העולם כן הוא.ומכל מקום בזה נראה לי: דאם עתיד לבוא בחמישה עשר לביתו – לא יקרא בארבעה עשר. דבשלמא כשהוא בעיר בארבעה עשר – חל עליו חובת אנשי המקום. אבל בים ובמדבר – אין שם חיוב, אלא דאם הוא שם גם בחמישה עשר ממילא דחיובו כרוב העולם. וזהו כוונת רבינו הרמ\"א.","והנה לפי הקביעות שלנו אי אפשר לחול יום ארבעה עשר בשבת. אבל חמישה עשר יכול להיות בשבת, ואסרו חכמים להמוקפים לקרות המגילה בשבת, גזירה שמא יטלטלנה ארבע אמות ברשות הרבים, וכמו שבטלו שופר ולולב כשחל בשבת.וכיצד יעשו המוקפין? יקראו המגילה בארבעה עשר בערב שבת, ומתנות לאביונים יתנו אז גם כן, דבשבת אי אפשר ליתן מעות, דמוקצים הם.ובשבת הקודם קורין פרשה \"זכור\" עם ההפטרה \"פקד פקדתי\". ובמקום שנהגו לגבות מעות עניים ולחלקם – גובין ומחלקין בארבעה עשר בערב שבת.ובשבת מוציאין שני ספרים, וקורין באחד בסדר היום, ובשני ב\"ויבא עמלק\", וההפטרה \"פקד פקדתי\". ואומרים \"על הנסים\".והסעודה היא לאחר השבת.כן איתא בירושלמי, וממילא דגם משלוח מנות הוי למחר. ויש מי שחולק על זה, ואין לזוז מדברי הירושלמי.ואף על פי שאין קורין המגילה בשבת, מכל מקום שואלין ודורשין בעניינו של יום. ויש מי שאומר שהמגילה היא מוקצה, ואסורה בטלטול (פרי חדש). ודבר תימה הוא: אטו אינה ראויה ללמוד בה, והרי שואלין ודורשין בעניינו של יום? וכן בכל השבתות, הרי היא ככל נביאים וכתובים (וכן כתב בעל מחצית השקל).","המפרש בים, והיוצא בשיירא, ולא יהיה לו מגילה בפורים – יקרא אותה בשלושה עשר או בשנים עשר או באחד עשר, שהם זמני הכפרים כמו שנתבאר. ויקרא בלא ברכה, שזהו רק לזכור בעלמא.ויש מי שאומר דצריך עשרה, כדין שלא בזמנה דצריך עשרה (מגן אברהם סעיף קטן יג). ולא אבין: כיון שהיא בלא ברכה אינה אלא כלימוד בעלמא, והרי אינה מתקנת חכמים כלל. ולכן יש אומרים דאם אי אפשר לו להמתין עד ימים הללו – יכול לקרוא אפילו מראש חודש, לזכרון בעלמא.מיהו אם מזדמן לו אחר כך מגילה ביום ארבעה עשר – חוזר וקורא אותה בברכה, דהקריאה שעברה לאו כלום היא, וכמו שכתבתי. ואפילו קראה אותה ביום שלושה עשר – לאו כלום הוא, דהוי שלא בזמנה.וכן בן עיר שהיה בדרך בארבעה עשר, ולא היה בידו מגילה, ואחר כך נזדמנה לו בחמישה עשר – קורא אותה בחמישה עשר, כיון שהיא זמן למוקפים. ונראה לי דקורא בלא ברכה, וממילא דאינו צריך עשרה. ויש אומרים שקורא בברכה (ט\"ז סעיף קטן ט), ולעניות דעתי לא נראה כן."],["תניא בתוספתא דמגילה (פרק שני):הכל חייבין במקרא מגילה: כהנים, לוים, וישראלים, ועבדים משוחררים, חללים, נתינים, וממזרים, סריס אדם וסריס חמה, פצוע דכה וכרות שפכה – כולן חייבין, ומוציאין את הרבים ידי חובתן... נשים ועבדים וקטנים – פטורין, ואין מוציאין את הרבים ידי חובתן.עד כאן לשונו. ואנן קיימא לן דגם נשים חייבות, אף על פי שהיא מצוה שהזמן גרמא, מפני שגם הן היו באותו הנס. ולשון התוספתא גם כן אינו כתקונו, דכיון דפטורות – פשיטא שאין מוציאין את הרבים ידי חובתן.ולכן נראה דכן צריך לומר: חייבות, ואין מוציאות את הרבים ידי חובתן. וכן כתב הטור בשם בה\"ג, וכן כתב בשולחן ערוך בשם יש אומרים. והטעם: מפני שאין זה כבוד הציבור, כמו בספר תורה – אין אשה קוראה בציבור מפני כבוד הציבור (עיין מגן אברהם סעיף קטן ה). ועוד טעם יתבאר בזה בסעיף ה.","והנך כולהו: חללים..., סריס..., פצוע דכה... – אינו מובן מה רבותא יש בזה, ואיזה סברא יש שיפטורו ממקרא מגילה, דקא משמע לן דחייבים.ואולי משום דכתיב במגילה: \"קימו וקבלו היהודים עליהם ועל זרעם\", והייתי אומר דאין החיוב אלא על מי שיש להם זרע, ולפי זה סריס, ופצוע דכה, וכרות שפכה, שאין ראוין לזרע – פטורין. וכן הייתי אומר דבעינן זרע כשר, לאפוקי חללים, נתינים, וממזרים, שהם זרע פסול. קא משמע לן דאינו לעיכובא.וחיובא דעבדים משוחררים הוא משום דכתיב: \"ועל כל הנלוים עליהם\". ולכן גם גרים (בזמן הקדמון) חייבים במגילה. ועבדים שאינם משוחררים – דינן כאשה בכל התורה כולה. והרמב\"ם והשולחן ערוך כתבו \"משוחררים\", ומשמע דאינן משוחררין – פטורין. אך דיש לומר דאלו נכללו בכלל נשים.(במגן אברהם סעיף קטן ב, ובמחצית השקל כתב: דלפירושא שאף הן היו באותו הנס, שנעשה הנס על ידן – אין עבדים חייבין. ואם מצד שגם הן היו בסכנה – גם הם חייבים. עיין שם, ועיין ב\"ח.)","וכיון שנשים חייבות, לכן הבתולות שהגיעו לשתים עשרה שנים ויום אחד – חייבות לשמוע מקרא מגילה. וכל אדם צריך לקרות בביתו לפני הנשים והבתולות, או שילכו לבית הכנסת של נשים.ובירושלמי איתא דרבי יהושע בן לוי הוה מכניש בני ביתו, וקרא קמיהון. ומכאן נוהגין במקצת מקומות להביא קטנים וקטנות למקרא מגילה (טור). ורבינו הבית יוסף בסעיף ו כתב דמנהג יפה הוא, עיין שם. אבל יזהרו שלא יביאו קטנים ביותר, שמבלבלים דעת השומעים, וגם להזהירן שיעמדו על מקומם, וישמעו וישתוקו.וקטן שהגיע לחינוך – חייב האב מדינא לחנכו. והרמב\"ם והשולחן ערוך כתבו: ומחנכין את הקטנים לקרותה, עיין שם. ופשוט הוא דלאו דווקא, והכוונה שישמעו קריאת המגילה.(ואפשר דהכוונה קריאה ממש, כדי שיהיו בקיאים בה.)","אחד הקורא, ואחד השומע מפי הקורא – יצא ידי חובתו, ובלבד שישמע כולה מתחילה ועד סוף.ודווקא כשישמע מפי קורא שהוא חייב בקריאתה, דאז אפילו אם כבר קראה, ויצא ידי חובתו – יכול לקרוא גם לאחרים; כדין כל ברכת המצות, שאף על פי שכבר יצא – מוציא. אבל השומע ממי שאינו מחוייב בדבר, כגון מפי חרש, שוטה, וקטן – השומע מהם לא יצא; דכל שאינו מחוייב בדבר – אינו מוציא את מי שמחוייב בדבר.ויש מי שמכשיר בחרש (ב\"ח), ואינו עיקר. אלא אפילו בדיעבד פסול (ט\"ז סעיף קטן א; וממגן אברהם סעיף קטן ג משמע שמסכים להב\"ח, ויש להחמיר).ודווקא חרש לגמרי. אבל מי שהוא כבד השמיעה, ואינו שומע אלא על ידי קול גדול, או על ידי שפופרת – מוציא בקריאתו, וגם הוא יצא אף על פי שלא השמיע לאזנו (שערי תשובה בשם שבות יעקב ופרי חדש, עיין שם).","ולכאורה אשה, כיון שחייבת – מוציאה גם אנשים בקריאתה.ומכל מקום יש אומרים שהנשים אין מוציאות את האנשים. והטעם משום כבוד ציבור, וכמו שכתבתי בסעיף א. ולכן אפילו ליחיד אינה מוציאה, דלא פלוג (מגן אברהם סעיף קטן ה).ועוד טעם אחר יש בזה: דהנה רבינו הרמ\"א כתב בסעיף ב דיש אומרים דאם האשה קוראה לעצמה – מברכת \"לשמוע מגילה\", שאינה חייבת בקריאתה. עד כאן לשונו.וביאור הדברים: דהמרדכי ריש מגילה הביא דבה\"ג גורס: נשים חייבות במשמע מגילה, ולא בקריאתה. ולפי זה אתי שפיר התוספתא שהבאנו בסעיף א דנשים פטורות ממקרא מגילה, משום דחיובה הוי רק בשמיעה. ולפי זה אתי שפיר מה שאין מוציאות אנשים, מפני שאינן חייבות בקריאה.אבל עיקר העניין אינו מובן: דלמה בשמיעה חייבות, ולא בקריאה? ונראה לי דבה\"ג סבירא ליה דאי אפשר לומר דמטעם שאף הן היו באותו הנס – יהיה חיוב גמור כאיש. דאם כן, למה לן על חיוב מצה לנשים הקישא ד\"בל תאכל חמץ\" בפסחים (מג ב)? לימא מטעם דאף הן היו באותו הנס (תוספות מגילה ד א). אלא וודאי דמטעם זה אינו חיוב גמור כאיש לקריאה, אלא די בשמיעה.וגם בחנוכה יש לומר כן, דאין חיובן בהדלקה אלא בראיית נר חנוכה, אלא אם כן יש לה בעל, דמדלקת בשביל הבעל. ולכן אין מוציאות בקריאתן את האנשים. ומיהו נשים – מוציאות, כיון דחיובן שוה.(עיין מגן אברהם סעיף קטן ו, בשם מדרש הנעלם: דגם לעצמה לא תקרא אשה, אלא תשמע מאיש. וצריך לומר דסבירא ליה דקריאה לא נתקנה להן, וצריך עיון. ודעת רש\"י ותוספות ריש ערכין דמוציאות גם אנשים, וכן דעת הרבה פוסקים והרמב\"ם.)","כתבו הטור והשולחן ערוך סעיף ג:אנדרוגינוס מוציא מינו, ולא שאינו מינו. טומטום, ומי שחציו עבד – אפילו מינו אינו מוציא.עד כאן לשונם. והטעם משום דאנדרוגינוס – כולם שוים. מה שאין כן טומטום, יכול להיות זה זכר וזו נקבה. וכן חציו עבד – אינו מוציא כולו בן חורין, דצד עבדות אינו מוציאו. ודין זה הוא בתוספתא ריש מגילה.ונראה דזה אינו אלא לשיטת בה\"ג, דהנשים אינן מוציאות לאנשים. דאם לא כן, למה אנדרוגינוס אינו מוציא שאינו מינו, וטומטום למה אינו מוציא טומטום אחר?ויש מי שאומר דזה גרע מוודאי נקבה, משום דבעינן שיהא ניכר אם הוא זכר או נקבה (בית יוסף). וזה שאנדרוגינוס מוציא את מינו – משום דניכר לכל שהוא בריה בפני עצמו (שם). ולכן גם חציו עבד וחציו בן חורין – אינו מוציא בן חורין, אף על פי שהוא חייב משני הצדדין, מכל מקום כיון שאין צד עבדות ניכר לעצמו, וצד חירות לעצמו – אינו מוציא בן חורין גמור. אבל לעצמו – מוציא. דאלו למאן דסבירא ליה דאשה אינה מוציאה לאחרים – הרי גם לעצמו אינו מוציא, דלא אתי צד עבדות ומוציא הצד חירות.וזהו שכתב רבינו הרמ\"א, דיש אומרים דאפילו את עצמו אינו מוציא, וצריך לשמוע מאחרים. עד כאן לשונו, דזהו להבה\"ג שאין האשה מוציאה איש.אבל מה שאינו מוציא אחר בן חורין, וכן מה שטומטום אינו מוציא טומטום אחר, ואנדרוגינוס אינו מוציא את שאינו מינו – זהו אפילו למאן דסבירא ליה דאשה מוציאה לאיש (מגן אברהם סעיף קטן ח וסעיף קטן ט).אבל באמת כמה מהדוחק הוא זה, ונראה יותר דלרש\"י ותוספות ליכא כל הני דינים. ולית הלכתא כהתוספתא לפי ש\"ס דילן (ב\"ח). וראיה ברורה לדבר זה: שהרמב\"ם לא הזכיר כלל מדינים אלו, עיין שם, משום דסבירא ליה כרש\"י ותוספות דנשים שוות לאנשים. אם כן גם טומטום ואנדרוגינוס – מוציאין את הזכרים הוודאין, וכן חציו עבד דדינו כאשה (כן נראה לעניות דעתי).","השומע מגילה ממי שהוא מודר הנאה ממנו – יצא, דמצות לאו ליהנות ניתנו.וכתב רבינו הבית יוסף בסעיף ה:מקום שאין מניין, אם אחד יודע והאחרים אינם יודעים – אחד פוטר את כולם. ואם כולם יודעים – כל אחד קורא לעצמו.עד כאן לשונו, דסבירא ליה דזה שכולם יוצאים בשמיעה, אף כשהם בקיאים – זהו במניין עשרה. אבל שלא בעשרה – אין אחד מוציא חבירו, אלא אם כן חבירו אינו בקי לקרות, דהוי כמו סופר מברך ובור יוצא. אבל אינו מוציא את הבקי. ומדמה זה לתפילה, ולא לשארי ברכות המצות.אבל יש חולקים בזה, דבכל עניין – אחד מוציא חבירו, דהיא מצוה ככל המצות. ואין זה דבר שבקדושה, שיהא צריך עשרה. ואדרבא, בכי האי גוונא עדיף טפי שיקרא אחד לכולן, משום ברוב עם הדרת מלך. אלא מכל מקום, אם ירצו – יכול כל אחד לקרוא לעצמו כשאין כאן עשרה, אבל לא שיהיה דווקא כן (מגן אברהם סעיף קטן י). וכן המנהג."],["שנו חכמים במשנה (כא א): הקורא את המגילה – עומד ויושב. ופירש רש\"י: אם רצה עומד, אם רצה יושב. עד כאן לשונו.מבואר דאפילו לכתחילה יכול לקרות מיושב. אבל בירושלמי פריך: מה בדיעבד אבל לכתחילה לא? ומתרץ דאפילו לכתחילה, עיין שם, משום דגירסת הירושלמי הוא: \"עומד ויושב – יצא\", וכן כתב הר\"ן. וזהו גירסת הטור שכתב: הקורא את המגילה עומד או יושב – יצא, משמע בדיעבד וכו', ובירושלמי קאמר אפילו לכתחילה וכו'. עד כאן לשונו.","והרמב\"ם בפרק שני דין ז כתב:קראה עומד או יושב – יצא, ואפילו בציבור. אבל לא יקרא יושב לכתחילה בציבור, מפני כבוד הציבור.עד כאן לשונו. ולפי זה ניחא מה ששנה לנו רבינו הקדוש במשנה לשון לכתחילה ולשון דיעבד, והיינו: דשלא בציבור אפילו לכתחילה, ובציבור דווקא בדיעבד.וכן רשאי שיקרא ראובן, והברכה יברך שמעון. והכי איתא בירולשמי שם, שכן עשה רבי מאיר, עיין שם.ואין להקורא לקרות את המגילה, עד שיאמרו לו \"קרא\". אך אם יש על זה בעל קריאה קבוע – אינו צריך להמתין על אמירת, הציבור כיון שהוא מיוחד לזה.וגם יכולים שנים או יותר לקרות ביחד. ואף על גב דתרי קלי לא משתמעי, מכל מקום מגילה דחביבא נותנים לב, ומטים אוזן, ושומעים. ומכל מקום אין המנהג כן. ויזהרו העולם לשתוק, ולא לסייע להקורא. דכיון דהעולם שומעים בעל פה או מתוך החומש, שלא מתוך מגילה כשרה – חיישינן שהשומע ישמע ממנו, ולא מהקורא, ואינו יוצא, וכמו שאכתוב בסעיף ט.","וכתב הרשב\"א בתשובה (סימן תסז): צריך השומע לשמוע כל תיבה ותיבה מהקורא. וכל מי שתופס בידו מגילה שאינה כשרה לקרות בה – גריע טובא משנים שקראו אותה, מפני שנותן דעת בקריאתו באותה מגילה. עד כאן לשונו.כלומר: שטוב יותר שישמע בעל פה מהקורא, או שיתפוס בידו מגילה כשרה. דכשתופס מגילה שאינה כשרה, והוא אומר גם כן התיבות מתוך מגילתו הפסולה – לא יטה אוזן להקורא. ולא דמי לשנים שקראוה, ששומע מהשנים – זהו מפני שהוא בעצמו אינו קורא. מה שאין כן כשקורא בעצמו – אינו מכוין להאחר הקורא, והרי הוא קורא מתוך מגילה פסולה.ולכן טוב כשתופס חומש בידו שישתוק, וישמע רק מהקורא. וכן כתב אחד מהקדמונים: שכשהחזן קורא המגילה – צריכים הציבור לשתוק ולכוין דעתם אל הקורא (בית יוסף). ויש להזהיר העם על זה, ועיין בסעיף ט.","במשנה (יט א) נחלקו כמה הוא חיובא דקריאת המגילה: דרבי מאיר אומר כולה, ורבי יהודה אומר מ\"איש יהודי\".ואמרינן בגמרא: הלכה כדברי האומר כולה. ואפילו למאן דאמר מ\"איש יהודי\" – צריכה שתהא כתובה כולה. ולמדנו מזה שכל המגילה צריכה שתהא כתובה בשלימות. ומקודם זה אמרו:תנו רבנן: השמיט בה הסופר אותיות או פסוקים וקראן הקורא... – יצא.ופריך מהא דתניא: היו בה אותיות מטושטשות או מקורעות, אם רישומן ניכר – כשרה. ואם לאו – פסולה. ומתרץ: הא בכולה, הא במקצתה. כלומר: דכולה אם אין רישומה ניכר – פסולה, ובמקצתה – כשרה.ולפי זה הקשה הרשב\"א: דכאן אמרו דכשמקצתה חסירה – כשרה, ואחר כך אמרו: צריכה שתהא כתובה כולה. והרי עד \"איש יהודי\" הוה מיעוטא, ועם כל זה פסולה? ותירץ: דיש חילוק בין ראשה וסופה לאמצעה. דבראש וסוף – אפילו בחסרון מיעוטה כשרה, ובאמצעה כשרה עד רובה.","ולכאורה קושיתו אינה מובנת: דמה עניין זה לזה? דוודאי עניין שלם שחסר – פסולה אפילו במיעוטה, ובזה אמרו צריכה שתהא כתובה כולה. וזה שאמרו שבמיעוטה כשרה – זהו בהשמטות תיבות או פסוקים, או טשטושים או קרעים. ושם \"השמטה\" לא שייך על עניין שלם, כמו הרבה פסוקים זה אחר זה, דבזה שייך לומר חסרון, ובזה צריך שתהא כתובה כולה. אבל על פסוק אחד בכאן ופסוק אחד בכאן – על זה שייך שם \"השמטה\", וכל שכן אותיות החסירות וטשטושים. וכן מתבאר מדברי הרמב\"ם בפרק שני, עיין שם.ונראה דגם כוונת הרשב\"א כעין זה, דשם \"השמטה\" לא שייך בראש ובסוף, רק באמצע שייך לשון \"השמטה\". ובראש וסוף שייך לשון \"חסרון\".אמנם אני אומר דגם באמצע בעניין שלם הוה חסרון, ולא השמטה. ובראש וסוף, אפילו בפסוק אחד הוה חסרון, ופסולה. ואולי בחסרון תיבה בראשיתה או בסופה מקרי השמטה ולא חסרון, וצריך עיון. ויש להתיישב בזה.","ולהטור יש בזה דרך אחרת, שכתב וזה לשונו:וצריך לקרותה כולה, ומתוך הכתב. ואם קראה על פה – לא יצא. הלכך צריך שתהא כתובה כולה לפניו. ודווקא לכתחילה, אבל דיעבד אם השמיט בה הסופר תיבות, אפילו עד חציה, וקראה הקורא על פה – יצא. אבל ביותר מחציה, אפילו הן כתובות, אלא שהם מטושטשות ואין רישומן ניכר – פסולה.עד כאן לשונו. וסבירא ליה להטור: דזה שאמרו צריך שתהא כתובה כולה – זהו לכתחילה. וזה שאמרו דכשהשמיט הסופר תיבות או פסוקים עד רובא כשרה – זהו בדיעבד. וזהו דעת הרא\"ש שם.(ומה שהקשו על הרא\"ש מהא דפריך על רבי חלבו – לא קשיא כלל. עיין ט\"ז סעיף קטן ג.)","ורבותינו בעלי השולחן ערוך בסעיף ג הרכיבו כל הדיעות ביחד, שכתבו:וצריך שתהא כתובה כולה לפניו לכתחילה. אבל בדיעבד אם השמיט הסופר באמצעה תיבות, אפילו עד חציה, וקראם הקורא על פה – יצא. אבל אם השמיט תחילתה או סופה, אפילו מיעוטה – לא יצא. ואפילו באמצעה – דווקא דלא השמיט עניין שלם. אבל ביותר מחציה, אפילו הן כתובות, אלא שהן מטושטשות ואין רישומן ניכר – פסולה.עד כאן לשונם.","והשתא כמאן סברי?אי כדעת הרשב\"א שמחלק בין תחילתה וסופה לאמצעה – הרי אינו מחלק בין לכתחילה לדיעבד, ובין עניין שלם ללא עניין שלם.ואי כהרא\"ש – הרי אינו מחלק בין תחילתה וסופה לבואמצע, וגם לא בעניין שלם ללא עניין שלם.ואי כדעת הרמב\"ם, דמחלק בין עניין שלם ללא עניין שלם, כפי מה שכתבתי בסעיף ה – הרי אינו מחלק בין לכתחילה לדיעבד, ובין תחילה וסוף לבואמצע.ונראה לי דלעולם תפסו לעיקר כהרשב\"א. אלא דסבירא להו דזהו וודאי גם הרשב\"א מודה דלכתחילה צריכה להיות כולה מתוקנת. ואינם צריכים ראיה לזה, דפשיטא דהידור המגילה שתהא כתובה כולה נאה ומתוקנת כולה. וגם בהך דעניין שלם, דפסול אפילו באמצעה – סבירא להו דהרשב\"א יודה לזה, וכמו שכתבתי בסוף סעיף ה, משום דלא שייך על זה שם השמטה, עיין שם.(עיין מגן אברהם סעיף קטן ה, והכי פירושו: דהכנסת הגדולה הקשה כקושית הט\"ז, דאיך כתב הרשב\"א דאי אפשר לחלק בין לכתחילה לדיעבד, מדפריך מרבי חלבו על כתב פסוקא פסוקא, עיין שם. ודבריו תמוהים: דהא בכאן רובא ואף בדיעבד פסול. ולזה מתרץ המגן אברהם: דמי יימר שיש חילוק בין רובא למיעוטא? הא בדרבי חלבו אינו מבואר זה, ומאי פריך: לימא הא לכתחילה הא דיעבד? ואי משום ברייתא הקודמת, דמחלק הש\"ס בין כולה למקצתה – הא בכאן אינו מביא הברייתא. אלא וודאי דאין לחלק בין לכתחילה לדיעבד. ומכל מקום עדיין צריך עיון, דפשיטא דהש\"ס סמך על מה שאמר מקודם בסמוך לזה. אך באמת הרשב\"א לא הזכיר כלל לכתחילה ודיעבד, רק הר\"ן ביאר כן. וכמדומני שהר\"ן מפרש במשנה: היה כותבה דורשה ומגיהה דלא כרש\"י, שכתב: או דורשה, אלא כותבה ודורשה או מגיהה, עיין שם בפירושו. ולפי זה יפרש שכבר כתבה, אלא שעתה עובר עליה מפני שלא נכתבה עדיין כהוגן. ולפי זה אתי שפיר, עיין שם. ודייק ותמצא קל.)","וכבר כתבנו שמי שתופס בידו מגילה שאינה כשרה – לא יקרא עם הקורא, אלא ישמע וישתוק, משום דחיישינן שאחר ישמע מפיו ולא מהקורא, ואפילו הוא עצמו לא יטה אזניו לשמוע מהקורא.ויש מי שאומר דהוא בעצמו יכול לשמוע (מגן אברהם סעיף קטן ו). ותימה: אטו אחר אינו יכול לשמוע משליח ציבור, אלא שיכול להיות שלא ישמע משליח ציבור? והכא נמי הוא עצמו.וזה שאמרו הפוסקים הטעם: מפני אחרים, הכי פירושו: דאפילו אם בעצמו יאמר, שבטוח הוא שישמע מהקורא, מכל מקום אין לו לעשות כן מפני אחרים. אבל וודאי דגם בעצמו לא יעשה כן, אפילו ליכא אחר, כגון שהקורא קורא רק בעדו – ישתוק וישמע. וכן שום אדם לא יסייע בעל פה להקורא. ולכן אותן הפסוקים שקורין הציבור, כמו \"איש יהודי\", \"ומרדכי יצא\" – צריך הקורא לקרותם אחר שסיימו הציבור, דבעל פה לא יצאו, וצריכים לשמוע מהקורא ממגילה כשרה.(וכפי מה שכתבתי – כן הוא בתשובה הרשב\"א שהבאנו בסעיף ג.)","קראה סירוגין, דהיינו: בהפסקות, שקרא מעט ושהה, וקרא ושהה, וקרא מן המקום שפסק, אפילו היה ההפסק גדול לכמה שעות – יצא, ואפילו סח בינתים. ורק גוערין עליו על שיחתו, כמו שאכתוב בסימן תרצב. מיהו קריאת המגילה – יצא.וזהו בהקורא. אבל השומע כשסח בינתים, ובין כך לא שמע איזה תיבות מהקורא – וודאי דלא יצא. וצריך לקרותה פעם אחרת מן המקום שהפסיק עד סופה. ואם היה מוכרח להפסיק, יש סוברין בקריאת שמע דצריך לחזור לראש כששהה כדי לגמור את כולה, כמו שכתבתי לעיל סימן סה. ונראה דגם במגילה הדין כן. או אפשר דמגילה, כיון שנקראת איגרת – גם בכי האי גוונא אינו צריך לחזור לראש, כמו שהקילו מטעם זה כשלא נכתבה כהלכתה. וצריך עיון.ובעיקר דין זה, בארנו שם בסייעתא דשמיא דלהרי\"ף והרמב\"ם אפילו במחמת אונס – אינו חוזר לראש, עיין שם.","אבל הקורא למפרע – לא יצא במגילה. והיינו: שקרא פסוק ראשון, ודילג השני, וקרא השלישי, ואחר כך קרא השני והרביעי – לא יצא אפילו קראה כולה. והוי כלא קראה כלל, וצריך לחזור ולקרוא מפסוק השלישי עד סופה, דכתיב: \"ככתבם וכזמנם\" – מה זמנם אי אפשר להיות למפרע, דלעולם לא יהיה חמישה עשר קודם לארבעה עשר, אף כתבם לא יהיה למפרע. וכן כתיב \"והימים האלה נזכרים ונעשים\": מה עשייה – למפרע לא, דאם יעשה סעודת פורים, ומשלוח מנות, ומתנות לאביונים קודם ארבעה עשר – לאו כלום הוא; אף זכירת המגילה למפרע לאו כלום הוא (יז א).ולכן אם החסיר פסוק אחד, כגון פסוק שני, והתחיל בהשלישי – יחזור להשני, ויקרא משם כסדר השלישי והרביעי עד סופה.וכבר נתבאר שצריך לקרותה כולה מתוך הכתב, ואם קראה על פה – לא יצא ידי חובתו. ולכן אם קרא הפסוק השני בעל פה, ואחר כך קרא השלישי מתוך המגילה – לא יצא, וצריך לחזור ולקרות מן המגילה מן הפסוק השני כסדר עד סופה.(וזהו כוונת הבית יוסף בסעיף ז שכתב עוד הפעם דין זה. ותמה המגן אברהם בסעיף קטן ח, ותירוצו תמוה. אך כוונתו כמו שכתבתי, וקאי אסעיף הקודם. ודייק ותמצא קל.)","מגילה נקראת בכל לשון, ובלבד שיבין אותו הלשון, ויהיה נכתב באותו לשון. דאם נכתב בעברית וקראה בלשון לעז – הרי קורא על פה.אבל על הכתב אין לדקדק באיזה כתב הוא כתוב. ולכן אם היתה כתובה תרגום, או בלשון אחרת מלשונות האומות – לא יצא ידי חובתו בקריאתה אלא המכיר אותו הלשון בלבד. ואם היתה כתובה בכתב עברי, וקראה בלשון ארמית להמבינים ארמית – לא יצא, שהרי זהו כקורא על פה. וכיון שלא יצא הקורא – ממילא שהשומע ממנו לא יצא ידי חובתו.ויש להסתפק: אם הקורא כבר יצא, וקורא להוציא לאחר במגילה הכתובה לע\"ז, והשומע מבין הלעז והקורא אינו מבין, אם יצא השומע אם לאו? ונראה לי דיצא, דבזה לא שייך לומר: כיון דלעצמו אינו מועיל, איך יועיל לאחרים בקריאתו? דוודאי גם לעצמו היה מועיל אלו הבין הלשון. והעדר ידיעה אינו חסרון בעצם לקוראו שאינו ראוי לזה, שהרי בידו לידע כשילמוד הלשון.","ודווקא בלשון לעז צריכים להבין הלשון. אבל עם הארץ ששומע המגילה הכתובה בלשון הקודש, אף על פי שאינו מבין כלל בלשון הקודש – יצא בשמיעתו מילה במילה, כשהמגילה נכתבה כדין כתבי הקודש, כפי הדינים שיתבארו בסימן הבא. ובגמרא (יח א) הביאו ראיה לזה: דאי לא תימא הכי, אטו אנן ידעינן פירושא ד\"האחשתרנים בני הרמכים\"? אלא מצות קריאה ופרסומי ניסא, ואם כן גם מי שאינו מבין כלל – גם כן יצא.ואין לומר: דאם כן, איך אפשר לצאת במגילה הכתובה בלשון לעז למבין הלעז? שהרי אי אפשר להעתיק ללשון לעז \"האחשתרנים בני הרמכים\", כיון דלא ידעינן מאי ניהו. וצריך לומר: דזה יכתוב המלות האלו ממש בלא העתק (עיין בית יוסף). ואף דלפי זה הוי הכתיבה בשני לשונות – לא מצינו פסול בזה.ודע שהרמב\"ם מכשיר בכתובה יוונית כבלשון הקודש. ורבים חולקים עליו. אך גם הרמב\"ם בעצמו בפרק ראשון מתפילין כתב דלשון יווני הברור כבר נאבד ונשתקע, עיין שם. ופשוט הוא דמגילה בלשון לעז צריך שתהא כתובה על פי דקדוק זה הלשון, ועל קלף, ובהכשר הדיו, וכל הפרטים שיתבארו בסימן הבא.","מירושלמי מבואר דזה שיוצאין בלעז למי שיודע הלשון – דווקא כשאינו מבין בלשון הקודש. אבל המבין בלשון הקןדש – אינו יוצא בלעז. שאומר שם: הקורא שיודע לשון הקודש ויודע לעז – מהו שיוציא אחרים שאינם יודעים אלא לשון לעז? ופסק שם מהא דכל שאינו מחוייב בדבר – אינו מוציא את הרבים ידי חובתו. דכיון דבעצמו לא יצא בכי האי גוונא – אינו מוציא גם אחרים. וכן פסקו הרמב\"ן והרשב\"א ז\"ל.אבל מדברי רש\"י והרמב\"ם מבואר דיצא. והר\"ן האריך להקשות על דברי הרמב\"ן והרשב\"א. ובתשובה הריב\"ש (סימן ש\"ץ) האריך הר\"ן ז\"ל ליישב דברי הירושלמי לרש\"י והרמב\"ם. ובאמת יש שינוי גירסאות בירושלמי ריש פרק שני דמגילה ופרק שביעי דסוטה בעניין זה, עיין שם.ואם היתה כתובה בשני לשונות לועזות – מי שמבין שני הלשונות יצא. אבל אם מבין רק אחד – לא יצא, דמה שכתוב בלשון השני הוה כחסר לדידיה.","וכל זה מעיקר הדין. אבל למעשה אי אפשר כלל לצאת במגילה הכתובה בלע\"ז. ומימינו לא שמענו זה, וכמעט הוא מהנמנעות.ולא מיבעיא למאן דסבירא ליה דהיודע בלשון הקודש אינו יוצא בלעז, אלא גם בלאו הכי קשה הדבר. שהרי צריך לכתוב כפי דקדוקו של אותו לשון, ואם לאו – פסול.ועוד: דמה יעשה ב\"האחשתרנים בני הרמכים\"? דלהעתיקם אי אפשר, כמו שכתבתי, ושיכתבם כמו במגילה – הרי זהו וודאי דלכתחילה אין לכתוב בשני לשונות. ואף על גב דבמגילה יש איזה לשונות של תרגום – אין זה שני לשונות, דתרגום הוא קרוב ללשון עברי.ועוד: דאיך אפשר לכתחילה לכתוב בלשון אחר? הרי זהו וודאי דלכתחילה צריך לקרותה בטעמים, ואין זה רק בלשון הקודש.","וזהו שכתב רבינו הבית יוסף בסעיף יא:יש למחות ביד הקוראים המגילה לנשים בלשון לעז, אף על פי שכתובה בלשון לעז.עד כאן לשונו. ולנשים לאו דווקא, אלא מפני שכן היה מנהג באיזה מקום, כמו שכתב הריב\"ש שם. והטעמים כמו שכתבתי.והיטב אשר כתב הר\"ן שם על זה, וזה לשונו: הלא כל משכיל גם במילי דעלמא יבחר הדרך היותר בטוח, ואיך לא נעשה כן במצותיו של הקדוש ברוך הוא? ואין לנו לילך רק בדרכי אבותינו הקדושים. ועל כיוצא בזה נאמר: \"אל תטוש תורת אמך\".","קראה מתנמנם, הואיל ולא נרדם בשינה – יצא.והיכי דמי מתנמנם? נים ולא נים, תיר ולא תיר, דקרו ליה ועני, ולא ידע לאהדורי סברא. דאף שאפשר שעל ידי הנימנום אינו מבין בטוב – מכל מקום יצא כמו שכתבתי, דאף אם אינו יודע הפירוש – יצא.אבל השומע כשהוא מתנמנם – לא יצא, משום דוודאי יחסר לו כמה תיבות בשמיעתו. וכבר נתבאר דאפילו אם החסיר תיבה אחת – לא יצא. ואין חילוק במתנמנם בין תחילת שינה לסוף שינה (ט\"ז סעיף קטן ח), דלא כמו שיש שמחלק בכך.","והיה כותב את המגילה, והיינו: שיש לפניו מגילה כשרה, וקורא ממנה פסוק ומעתיקו למגילה שכותב, וכן בכל פסוק עד סופו; אם כיון לבו לצאת ידי חובתו – יצא. ואף על פי שמפסיק בכתיבה בין פסוק לפסוק – לית לן בה, דכבר כתבנו דיצא ידי חובתו בהפסקות. ודווקא כשהמגילה שהוא מעתיק ממנה כתובה כולה כהלכתה.אבל אם לא כיון לבו לצאת – לא יצא, דאפילו אם מצות אינן צריכות כוונה, מכל מקום צריך כוונת קריאתה, דאם לא כן הוה כלא קרא כלל.וכן אם היתה לפניו מגילה שאינה מוגהה, וקורא להגיהה – יצא כשכיון לבו לצאת. דאף על גב שיש בה שיבושים – אינו מעכב במגילה, כמו שכתבתי, דאף אם חסירה אותיות או תיבות – כשרה בפחות ממחציתה. דלכן נקראת \"איגרת\", ואינה דומה בזה לספר תורה תפילין ומזוזות, שאפילו אות אחת מעכב.וכן אם קורא את המגילה, וקורא פסוק ודורשו ומפרשו – יצא כשכיון לצאת, והכל מטעם שנתבאר. מיהו לא יפסיק בה בעניינים אחרים כשדורשה, שאסור לכתחילה להפסיק בעניינים אחרים.","הקורא את המגילה צריך שיכוין להוציא את השומע, והשומע צריך שיכוין לצאת בקריאתו של זה.ויזהר לשומעה כולה. ואם חיסר לשמוע אפילו תיבה אחת – לא יצא. ודי בהכוונה לצאת בתחילתה, ואינו צריך לכוין בכל תיבה לצאת. וגם אם לא כיון פירושו – לית לן בה, כמו שכתבתי.וזה שהקורא צריך לכוין להוציא השומע – זהו כשקורא בבית לפני איזה אנשים או נשים, דאז צריך לכוין שכל אלו השומעים – הוא מכוין להוציאם. אבל שליח ציבור הקורא בבית הכנסת – גם בסתמא כוונתו על כל השומעים, ואפילו העומדים מבחוץ אחורי בית הכנסת, שהרי לזה נתייחד להיות שליח ציבור, לצאת כל השומעים. והכי תנן בראש השנה (כז ב):וכן מי שהיה עובר אחורי בית הכנסת, או שהיה ביתו סמוך לבית הכנסת, ושמע קול שופר או קול מגילה, אם כיון לבו – יצא וכו'.אבל כוונת השליח ציבור להוציאו – אין צריך. וזה שאמרנו שצריך הקורא לכוין להוציאם – משום דאנן קיימא לן מצות צריכות כוונה, כמו שכתבתי בסימן תקפט בשופר (בית יוסף).ויש לשאול בזה: למאן דסבירא ליה דבמצות דרבנן הכל מודים דאינן צריכות כוונה (מגן אברהם סימן ס סעיף קטן ג), והא מגילה הוי דרבנן? וצריך לומר כיון דהוא מן הכתובים – דברי קבלה כדברי תורה דמי לעניין זה. אמנם לפי מה שכתבתי לעיל סימן ס סעיף ו, שיש מן הראשונים שאמרו דבמצוה של דיבור הכל מודים דצריך כוונה, עיין שם – אתי שפיר בפשיטות.","איתא בירושלמי בפרק שני: אין מדקדקין בטעותים. רבי יצחק ורב חננאל הוי יתבו קמיה דרב. חד קרא \"יהודים\" וחד קרא \"יהודיים\". ולא החזירם, אף על פי שאחד וודאי טעה, דלזה מהני מה שנקראת \"איגרת\".ויש אומרים דווקא בטעותים שאין הפירוש משתנה, כמו \"יהודים\" ו\"יהודיים\". אבל במה שהעניין משתנה, כגון מ\"יושב\"-\"ישב\" ומ\"נופל\"-\"נפל\", שזה בעבר וזה בהוה – מחזירים אותו.ולפי זה אני אומר דהגם דזהו מילתא דפשיטא, דאם טעה בטעמים שאין מחזירין אותו, וכן אם טעה במלעיל ומלרע; מכל מקום במקום שהעניין משתנה, כמו \"באה להביא את ושתי... ולא באה\" דהוה מלעיל דקאי על העבר, אבל \"ובזה הנערה באה אל המלך\" וכן \"בערב היא באה\" הוה מלרע דזהו בהווה, ואם שינה הוי כמו שינוי בעניין, ומחזירין אותו. מיהו בדיעבד, אם לא החזירו – נראה דבכולהו יצא, וגם ב\"יושב\"-\"ישב\" ו\"נופל\"-\"נפל\", כיון שאמר עיקרי התיבות.","איתא בגמרא (טז ב):עשרת בני המן ו\"עשרת\" – צריך למימרינהו בנשימה אחת. מאי טעמא? כולהו בהדי הדדי נפקי נשמתייהו.כלומר: אף על גב דתלאום זה אחר זה, מכל מקום על פי ההשגחה נפחה רוחם כולם ברגע אחד, על דרך \"יתמו חטאים מן הארץ, ורשעים עוד אינם, ברכי נפשי את ד' הללויה\". ופשוט הוא דזהו דווקא לכתחילה, אבל בדיעבד אם הפסיק ביניהם – יצא.ולכתחילה נוהגין לומר בנשימה אחת מתחילת \"חמש מאות איש ואת פרשנדתא\" עד \"עשרת\". ו\"עשרת\" בכלל, לפי שעשרת בני המן היו שרי חמשים על אלו \"חמש מאות איש\" (מהרי\"ל).ולכתחילה לא יפסיק אפילו בין פסוק לפסוק אלא כדי נשימה. ובין סימן לסימן ינוח איזה רגעים, דצריך לקרותה כאיגרת (מגן אברהם סעיף קטן יז). וכשיאמר \"בלילה ההוא נדדה\" – יגביה קולו, ששם היה עיקר הנס (שם). וכשיאמר \"האיגרת הזאת\" – ינענע המגילה (שם). ובכל דברים אלו ליכא עיכובא כמובן.","כיון שהיא נקראת \"איגרת\", לכן מנהג כל ישראל שהקורא פושטה קודם קריאתה כאיגרת, להראות הנס. אבל השומע, אפילו תופס לעצמו מגילה כשרה – אינו צריך לפושטה כאיגרת, ותופסה מכורכת. וכן עשה מהרי\"ל (שם סעיף קטן יח).והקורא, לאחר שגמר הקריאה – חוזר וכורכה כולה, ומברך \"הרב את ריבנו\", ואין זה הפסק. ועוד: דברכת \"הרב את ריבנו\" לא שייכה למגילה, אלא היא ברכת הודייה להקדוש ברוך הוא (שם סעיף קטן יט, ועיין מחצית השקל).ואחר כך אומרים \"שושנת יעקב\". ועל פי הירושלמי צריך לומר שם \"ארור המן, ברוך מרדכי; ארורה זרש, ברוכה אסתר; ארורים כל הרשעים, ברוכים כל הצדיקים\".וצריך לומר \"וגם חרבונה זכור לטוב\". ואף על גב דלפי המדרש אליהו נדמה בדמותו, מכל מקום כיון דנדמה בדמות חרבונה – נזכיריהו לטוב.(ומה שמקדים \"ארור המן\" ל\"ברוך מרדכי\", משום דרשעתו היתה מקודם, והעניין כמו \"זכר צדיק לברכה, ושם רשעים\" כשמזכירין \"ירקב\". ותמיהני שבסידורים לא הדפיסו \"ארורים כל הרשעים, ברוכים...\")","נהגו שהציבור אומרים ארבעה פסוקים של גאולה בקול רם, ואחר כך חוזר הקורא, וקורא אותן מתוך המגילה. כי מה שאמרו בעל פה – לא יצאו. ואלו הן:\"איש יהודי\",\"ומרדכי יצא\",\"ליהודים היתה אורה\",\"כי מרדכי היהודי\".וגם \"חמש מאות איש\" עד \"עשרת\" ו\"עשרת\" בכלל – אומרים הציבור, משום דבזה הוה עיקר הישועה.והמנהג שהתינוקות מכין את \"המן\" – הוא מנהג קדמון. אך יזהרו לבלי להכות בקולות בעצים גדולים, ומבלבלים המגילה, ופוערים פיהם בשחוק וקולות, ואין השומעים יכולים לשמוע כראוי. ואם אי אפשר למחות בהם – מוטב לקרות בביתו במנין, אף שבבית הכנסת יש רוב עם והדרת מלך. אבל כיון שהבלבול גדול – אי אפשר לשמוע כראוי, ובפרט הנשים.","וזה לשון רבינו הרמ\"א בסעיף יז:עוד כתבו: שנהגו התינוקות לצור צורת המן על עצים ואבנים, או לכתוב שם המן עליהם, ולהכותן זה על זה, כדי שימחה שמו על דרך \"מחה תמחה את זכר עמלק\", \"ושם רשעים ירקב\". ומזה נשתרבב המנהג שמכים המן כשקורין המגילה בבית הכנסת. ואין לבטל שום מנהג או ללעוג עליו, כי לא לחנם הוקבעו.עד כאן לשונו. והמנהג להכות כשמזכירין \"המן בן המדתא האגגי\" על דרך \"מרשעים יצא רשע, ומשורש נחש יצא צפע\". וכל מנהג שנתייסד על פי גדולי הדור – הוי מנהג, ולא מנהג שנהגו בעצמם. ועיין מה שכתבתי לעיל סימן תסח. וכשמכים \"המן\" – לא יקרא, וישתוק.(במסכת סופרים סוף פרק ארבעה עשר איתא: דמנהג שאין לו ראיה מן התורה – הוי כטועה בשיקול הדעת.)","איפסקא הלכתא כרב (ה א), דמגילה בזמנה – קורין אותה אפילו ביחיד. ודלא כרב אסי שם, דסבירא ליה דצריך עשרה, לבד הבה\"ג שפוסק כמותו, והוי דיעה יחידאה.והנה מרש\"י, ורבינו תם שהביא הטור, ובעל המאור, נראה להדיא דאף לכתחילה אינו צריך עשרה. דכיון שביום הזה הכל קורין – הוי פרסומי ניסא אפילו ביחיד. אבל מהרי\"ף, והרמב\"ם, והרא\"ש, והרמב\"ן מתבאר דוודאי להידור מצוה ולפרסומי ניסא – גם רב מודה דעשרה עדיף. ורק בדליכא עשרה מותר לקרות ביחיד, ולברך על המגילה לפניה ולאחריה.וכן הוא מנהג העולם. וכל מה שיש יותר ציבור – הוי יותר הידור, דברוב עם הדרת מלך. אך אם בבית הכנסת אי אפשר לשמוע בטוב, מפני הבלבול של הכאת \"המן\" וכדומה – טוב יותר לקרות בעשרה בבית.ויש להסתפק אם נשים מצטרפות לעשרה, ונראה שאינן מצטרפות.ואם קראו אותה בציבור, ואיזה יחיד לא שמעה – יכול לקרות אפילו לכתחילה ביחיד, הואיל וקורין אותה באותה העיר בעשרה, ולא מטרחינן ליה למיכנף עשרה, שהוא דבר קשה, כיון שכולם שמעו בבית הכנסת.וכבר כתבנו שכשהיחיד קורא אותה בזמנה – צריך לברך עליה תחילה וסוף. וכבר נתבאר שצריך לקרות בביתו לפני הנשים והבתולות, אם לא הלכו לבית הכנסת, כי חיובן שוה לאנשים בקריאת המגילה."],["מגילה נקראת \"ספר\", דכתיב: \"ונכתב בספר\", ולפיכך כתיבתה כספר תורה.וזהו ששנינו במשנה (יז א):היתה כתובה בסם, ובסיקרא, ובקומוס, ובקנקנתום; על הנייר, ועל הדיפתרא – לא יצא, עד שתהא כתובה אשורית, על הספר, ובדיו.ולכן אין כותבין את המגילה אלא בדיו, על הגויל ועל הקלף כספר תורה. וכן הוא בירושלמי פרק ראשון דמגילה: ואם כתבה במי עפצים ובמי קנקנתום – כשרה. אך למי עפצים צריך גומ\"א (ט\"ז). ואם כתבה בשארי מיני צבעונים – פסולה, דאנן בעינן דיו, כמו בספר תורה.וצריכה שרטוט כתורה עצמה, והיינו לשרטט כל שורה ושורה, דלא כיש מי שאומר דדי בשרטוט שורה עליונה.(לבוש ומגן אברהם, והשיגו עליהם הגר\"א והגאון רבי עקיבא איגר. וכן כתב בדרכי משה.)","הרמב\"ם פסק דאינה צריכה עיבוד לשמה. אבל רבינו תם פסק דצריך עיבוד לשמה, וכן פסקו הרא\"ש, והטור, ורוב הפוסקים.וטעמו של הרמב\"ם נראה שהולך לשיטתו, שפסק בפרק ראשון מספר תורה דמזוזה אינה צריכה עיבוד לשמה, דרק ספר תורה ותפילין צריכין עיבוד לשמן. וממילא דמגילה לא עדיפא ממזוזה, דפשיטא שאין קדושתה חמירא ממזוזה, אף על פי שנקראת \"ספר\".וכל הפוסקים חולקים עליו במזוזה, ולכן גם במגילה צריך עיבוד לשמה, וכן עיקר לדינא (הגר\"א).","היתה כתובה על הנייר, או על עור שאינו מעובד, או לרוב הפוסקים כשאינו מעובד לשמה, או כתבה שלא בדיו – פסולה. וכן אם כתבה כותי או מין – פסולה.ונראה דגם אשה פסולה לכתיבת המגילה, אף על פי שחייבת בה, כמו שפסולה לכתיבת ספר תורה, תפילין, ומזוזות; אף על פי שחייבת במזוזה, וכמו כן מגילה (הגרע\"א). ויש מי שמכשיר (ברכי יוסף הובא בשערי תשובה).וכן נראה לי: דבשלמא בספר תורה, תפילין, ומזוזות, דרשינן \"וקשרתם... וכתבתם\" – כל שישנן בקשירה ישנן בכתיבה, וכל שאינן בקשירה אינן בכתיבה. וממילא דאשה, כיון דאינה בקשירת תפילין – אינה בכתיבה גם לענין מזוזה, אף שחייבת, כיון דחדא פרשה היא עם תפילין.אבל למגילה לא שייך זה. ואדרבא: כיון שחייבת – וודאי דכשרה לכתיבה. והרי מותרת לעשות ציצית, וסוכה, ושופר, אף על פי שפטורה מהם, וכל שכן מגילה שחייבת בה. וכן מבואר מהטור, ושולחן ערוך, והרמב\"ם, וכל הפוסקים שלא הזכירו אשה לפסול במגילה. וקטן ודאי פסול, כיון שפטור ממגילה, ולבד זה אינו בן דעת לכתוב כהלכתה. ואם כתב בשמאל – כשר בדיעבד (פרי חדש).","ושארי פסולין שבספר תורה – פסולין גם במגילה. כמו חק תוכות, והיקף גויל, וחטוטרות החתי\"ן, ותליית הההי\"ן והקופי\"ן, וכל גופות האותיות כצורתן, וקרי וכתיב, וחסרות ויתירות, ותיוגי שעטנ\"ז ג\"ץ.והבה\"ג כתב שאינה צריכה תגין. וטעמו נראה: דכיון דנקרא גם \"איגרת\" – לא שייך תגין באיגרת. אמנם המנהג לתייג, ואם לא תייג רשאין לקרות בו.וכן צריך לעשות שיטות שוות, ורוחב העמוד כפי שלוש \"למשפחתיכם\" כמו בספר תורה, וכן כל דיני ספר תורה. ומכל מקום אם נמצאים אותיות ותיבות שאינן מוקפות גויל, או פסולים אחרים – מותר לקרות בה, שהרי אפילו בחסרון אותיות ותיבות עד רובה כשר, כמו שכתבתי בסימן הקודם. וכל שכן בכי האי גוונא, ובלבד שלא תהא רובה כן.","ויש להסתפק: אם כתב הרבה אותיות ותיבות ופסוקים בצבע, באופן שאם היו מטושטשים או חסירים היתה כשרה, כגון שהיתה במיעוטה כמו שכתבתי בסימן הקודם, אם גם בכתבן בצבע כשר? וכן אם עשאן חק תוכות וכיוצא בזה, דלא גריעא מטשטוש וחסרון.או דילמא: דלטשטוש וודאי לא דמי, שהיו כשרין ונתקלקלו. ואפילו לחסרון לא דמיא, דשינוי גרוע יותר מחסרון, כדאשכחן גבי גט, דשינוי פסול וחסרון כשר. וכן במגילה: אולי זה מקרי נכתבת בפסול? וצריך עיון.","וגם צריך לכתבה מתוך הכתב, ולהוציא כל תיבה מפיו קודם שיכתבנה. ואף על גב דלעיל סימן לב גבי תפילין נתבאר שאינם צריכים לזה, עיין שם – זהו רק בתפילין, משום דהפרשיות רגילין בפיו, מה שאין כן במגילה (הגר\"א סעיף קטן טז, ומיושב קושית המגן אברהם סעיף קטן ד). וכן מפורש בירושלמי, וכן פסקינן ביורה דעה סימן רעד בספר תורה, עיין שם.ועושין כל פרשיותיה סתומות, ואם עשאן פתוחות – פסולה. כן פסק רבינו הרמ\"א בסעיף ב בשם הגהות מיימוניות פרק שני.ולא ידעתי הטעם. ודבר פלא ראיתי באור זרוע הגדול סוף פרק קמא דמגילה, דמקודם חשיב כמה פרשיות פתוחות וכמה סתומות. וכתב \"ביום השביעי\" – פתוחה, \"כלשון עמו\" – פתוחה, ועוד כמה פרשיות. ובסוף העניין כתב, וזה לשונו: בפרשיות לא שמעתי אם פתוחות אם סתומות, ומסתברא לעשותן סתומות, כעין תפילין ומזוזות וכו'. עד כאן לשונו.והיא תרתי דסתרי! ולבד זה דבריו תמוהין, דהא בתפילין הוויין פתוחות, כמו שכתבתי בסימן לב. וגם במזוזה קיימא לן ביורה דעה סימן רפח דאם עשאן פתוחות – כשרה, עיין שם.ולכן נראה דגם במגילה אם עשאן פתוחות – כשרה, רק לכתחילה יש לעשותן סתומות, הואיל ונפיק מפומייהו דהגהות מיימוניות, וראבי\"ה שכתב האור זרוע בשמו בסוף, עיין שם.(וכן כתב המגן אברהם סעיף קטן ה. והמציין ברמ\"א – ציין פסקי מהרא\"י, והוא בעל תרומת הדשן, ולא מצאתי בו דבר.)","וכתב רבינו הבית יוסף בסעיף ב דצריכה עמוד בסופה, וחלק בראשה, כדי להקיפה בו. עד כאן לשונו.ורבינו הרמ\"א כתב שנהגו שלא לעשות עמוד כלל בסופה. עד כאן לשונו, וכן המנהג הפשוט.והטור כתב להיפך, דצריכה עמוד בראשה, וחלק בסופה, כדי להקיפה בו כספר תורה. עד כאן לשונו. ואינו ממש כספר תורה, דספר תורה צריכה שני עמודים, משום דקורין בה תדיר. אבל נביאים וכתובים – די בעמוד אחד, כדאיתא בפרק קמא דבבא בתרא (יג ב). ופשיטא דלא עדיפא מגילה מנביאים וכתובים, ודי בעמוד אחד.ובגמרא שם הגירסא כהטור, דהעמוד הוא בראשה. אך התוספות והרא\"ש הרבו להקשות על זה, וגורסים בהיפך דהעמוד הוא בסופה. וכן עיקר, שהרי לתחילתו הוא נגלל, ואיך יהיה העמוד בראשו?וכן הוא בירושלמי בפרק קמא דמגילה, דעושה עמוד לספר בסופו, וגוללו על העמוד מסופו לתחילתו. וזה לשון הירושלמי שם סוף הלכה ט: ועושין עמוד לספר בסופו לתורה מכאן ומכאן. לפיכך גולל הספר לתחילתו, והתורה לאמצעיתה. עד כאן לשונו.(דברי התוספות הם בבבא בתרא שם, ודברי הרא\"ש הם בפרק שלישי דידים, וכן כתב שם הר\"ש. ולכן הרא\"ש סוף פרק קמא דבבא בתרא כתב הגירסא דהעמוד בסופו, אבל הרי\"ף גורס כרש\"י, וגורס דמתחילתו הוא נגלל, ולא לתחילתו. ואם כן להרי\"ף ולרש\"י העמוד בתחילתו. וזהו טעם העולם שאין עושין עמוד כלל למגילה, מפני שאין אנו יודעין איך לעשות העמוד. ועוד נראה לעניות דעתי בטעם העולם, דבאמת בגמרא וירושלמי לא נזכר עמוד במגילה, רק בשארי ספרים. וסבירא להו דכמו דשארי ספרים נגד ספר תורה, לפי שאין קריאתן תדיר נתמעטו בעמוד, כמו כן מגילה שאין קריאתה רק פעם אחת בשנה – אינה צריכה עמוד כלל. ובימי הראשונים שעשו עמוד במגילה, מפני שהיו לומדים בה לפרקים, בעוד שלא היה דפוס בעולם, מה שאין כן אצלינו שהיא רק פעם אחת בשנה – אינה צריכה עמוד כלל. ודייק ותמצא קל. ונראה לי דאינה צריכה יריעה משלושה דפין, דנקראת \"איגרת\". ובמסכת סופרים פרק שלישי: אין פוחתין בתורה פחות משלושה דפין – משמע רק בתורה.)","עשרת בני המן – צריך לכתבם כשירה. אך לא כשארי שירות שיש חלק תחת כתב, וכתב תחת חלק, אלא מניח חלק בין כתב לכתב, כדי שלא תהא תקומה למפלתן (סוף פרק קמא דמגילה). כלומר: כמו בניין שבנוי מקצתו בראש הכותל, ומקצתו בסופו, ובאמצעיתו חלק, וממילא שיפול.ובירושלמי שם אומר דאם לא עשה כן – פסולה. וזהו שכותבים תיבה בראש השיטה, ותיבה בסוף השיטה, ובאמצע פנוי. ואומר שם דצריך לכתוב \"איש\" בריש דפא, \"ואת\" בסופה. ואחר כך \"פרשנדתא\" בראש שיטה, \"ואת\" בסופה, וכן כולם עד \"ויזתא\". וכותב \"ויזתא\" בראש ו\"עשרת\" בסופה.וצריך להאריך בוי\"ו ד\"ויזתא\", גם בכתיבתו להאריכו, וגם להאריך מעט בקריאתו. וכן המנהג להמשיכו בנגינה. ולפי זה יש אחד עשר פסקי שורות אלו, דהמה היו עשרה, ונתוסף \"איש\" ו\"עשרת\", דכן מפורש בירושלמי שם.","ודע שבאופן כתיבתם רבתה המחלוקת. דהלבוש כתב ד\"איש\" צריך להיות בראש הדף, ו\"עשרת\" סוף הדף. כלומר: לא לבד בראש שיטה וסוף שיטה, אלא גם ראש הדף וסוף הדף, והיינו: שיתפשטו על כל העמוד, ולא לכתוב בעמוד הזה זולתם, אפילו תיבה אחת. וזהו שאמרו בירושלמי: \"איש\" בריש דפא, \"ואת\" בסופה, כלומר: בסוף הדף ממש.ויש מי שכתב דאם לא עשה כן – פסול (אליה רבה בשם כנסת הגדולה). ובזה הפריזו על המדה. וראיה דבירושלמי פרק שלישי דמגילה (הלכה ז) אומר מקודם דין כתיבתה: כתב על גבי כתב, וביניהם חלק, ואומר שם דאם לא עשה כן – פסולה. ואחר כך אומר דין זה ד\"איש\" בראש דפא, \"ואת\" בסופו, ואינו אומר דאם לא עשה כן פסול. וכן הוא בפרק שלושה עשר דמסכת סופרים, עיין שם. שמע מינה דזה אינו לעיכובא.","אמנם יש אומרים דבעיקר הדבר טעות הוא, דאין הכוונה בסוף הדף, אלא בסוף שיטה. דאם לא כן, בהכרח שיהיו אותיות גדולות הרבה, והרי לא נחשבו במסורה באותיות רבתות (הגר\"א סעיף קטן כה). ובאמת בירושלמי שם לא הזכיר רק \"איש\" בריש דפא, \"ואת\" בסופה, ו\"עשרת\" לא הזכיר כלל. ואם כן אתי שפיר לפי זה בפשיטות: ד\"איש\" בראש דפא – ממש בראש הדף ובראש השיטה, \"ואת\" בסופה של השיטה, וכן כולם. אך במסכת סופרים נזכר ד\"עשרת\" בסופא דפא, עיין שם. והכוונה: בסוף שיטה, או דזה עצמו מקרי \"סופא דפא\" לעניין רוחבו של דף (ובזה מתורץ קושית החיי אדם, ודייק ותמצא קל).וכן משמע להדיא באור זרוע הגדול, ובהגהות אשרי סוף פרק ראשון, שכתבו: \"איש\" בראש השיטה, \"ואת\" בסוף השיטה, ושם על שם, \"ואת\" על \"ואת\". עד כאן לשונם, ולא הזכירו כלל ד\"עשרת\" בסוף הדף. ולפי זה כותבין אלו האחד עשר פסקי באחד עשר שיטין סמוכות זה לזה. והאותיות ככל האותיות, לבד וי\"ו ד\"ויזתא\" הוא וי\"ו רבתי. ואחר כך יכתוב באותו עמוד שאר המגילה (שם).אמנם במסורת מגילת אסתר יש \"איש\" בראש הדף, ו\"עשרת\" בסוף הדף וסוף העמוד. עד כאן לשונה, הרי להדיא ד\"עשרת\" הוא בסוף העמוד. ולכן יש מי שאומר דאינו צריך שיתחיל \"איש\" בראש הדף, אלא שמקודם יכתוב בעמוד זה פסוקים שקודם זה. ובסופו, והיינו כשלא נשאר רק אחת עשרה שורות – כותבין \"איש\" בראש השורה ו\"עשרת\" בסוף הדף (חיי אדם בשם הגר\"א).","אמנם המנהג כהלבוש, דכן נראה להדיא ממסכת סופרים. ומה שלא נחשבו במסורה באותיות גדולות, נראה דלא דמי לשארי גדולות שבאו במסורה, דהתם יש סוד בגדלות האות. מה שאין כן כאן, דגדלותם אינם מפני עצם האות, אלא מפני השיטות, שאי אפשר בעניין אחר.וממילא כיון דנמסר ד\"איש\" בראש דפא, ו\"עשרת\" בסוף דפא, ממילא הוה כמסורה על אותיות גדולות, שהרי אי אפשר בעניין אחר. ואמת דמירושלמי לא מוכח מידי, כיון שלא הזכירה הך ד\"עשרת\". מיהו על כל פנים, כיון שאמרה \"איש\" בראש דפא – משמע בראש הדף ממש. וכיון שבמסכת סופרים ובמסורה דאסתר נאמר \"עשרת\" בסוף דפא – ממילא דכן הוא. ויש שגורסים גם בירושלמי \"עשרת\" בסוף דפא (עיין בית יוסף).ולכן נראה לעניות דעתי דכן יש לעשות לכתחילה שלא לכתוב בכל העמוד רק עשרת בני המן, ו\"איש\" בראשו ו\"עשרת\". בסופו וכן כתב אחד מהגדולים (חיי אדם, וכן משמע בהגהות מיימוניות, עיין שם).","איתא בגמרא (יט א): מגילה נקראת \"ספר\" ונקראת \"איגרת\". נקראת \"ספר\": שאם תפרה בחוטי פשתן – פסולה. ונקראת \"איגרת\": שאם הטיל בה שלושה חוטי גידין – כשרה, ובלבד שיהיו משולשין.ופירשו רש\"י ותוספות דהיינו: שיהיה מראש התפר עד מקום תפירת הגיד – כממנו ועד הגיד השני, ומן השני לשלישי – כמשלישי ועד סוף התפר. עד כאן לשונם. ויש מפרשים שישים הגיד בראש הדף, ובאמצעיתו, ובסופו (תוספות שם).והרמב\"ם מפרש: שלוש תפירות בראש היריעה, ושלוש באמצעיתן, ושלוש בסופן. והרי\"ף פירש: שנים בשני קצות היריעה, ואחד באמצע היריעה, ואותו שבאמצע – יהיה באמצע ממש.ולצאת ידי כולם צריך לעשות שלוש תפירות בראשה, ושלוש בסופה, ושלוש באמצעיתה, ותפירה אחת בחלק הרביעי מצד זה, ותפירה אחת בחלק הרביעי שמצד האחר.ואם אין לו גידין יותר – מוטב לתפור הנשאר בחוטי פשתן, מלהניחו בלא תפירה. אבל אם יש לו גידין – יתפרנה כולה בגידין. והתפירה תהיה מבחוץ ולא מבפנים. וצריך להניח שיור בראש היריעה ובסופה כשתופרם יחד, ובמשהו סגי, כמו בספר תורה, כמו שכתבתי ביורה דעה סימן רפח, עיין שם.והטעם: כדי שלא יקרע. ואם לא הניח שיור – אין עיכוב אפילו בספר תורה, וכל שכן במגילה.","אין קורין בעשרה במגילה הכתובה בין הכתובים. דבכי האי גוונא ליכא פרסומי ניסא, דאינו אלא כקורא בכתובים, כיון דנכתבה עמהם. ואם קרא – לא יצא, אלא אם כן היתה ניכרת נגד שארי הכתובים, כגון שתהיה יתירה בארכה על השארי יריעות, או חסירה משארי היריעות, ואז היא ניכרת.אבל היחיד קורא בה ויצא ידי חובתו, ואפילו אינה חסירה או יתירה, דביחיד לא חיישינן לפרסומי ניסא כל כך. ודווקא כשהיא כתובה בגליון כספר תורה בכל פרטיה. אבל אם אינו כן – ממילא פסולה, אפילו כשהיא לבדה.ויראה לי: אף על גב דלא מצינו עיכוב במגילה כשמסיימת באמצע הדף, מכל מקום אם באותו עמוד כתוב מכתובים אחרים – פסולה. דמגילה לא נקראת אלא כשלא נכתב בה עניין אחר, זולת המגילה בעצמה.","אם ניקדו נקודות במגילה, או שכתבו הטעמים, או שכתוב בה בדף הראשון ברכות המגילה, והפיוט של המגילה – אינה נפסלת בכך. ולא דמי לכתובה בין הכתובים, דלא יצא בציבור, או למה שכתבנו דכתובים אחרים פוסלים בה, דזהו מענייני המגילה. ומכל מקום לכתחילה אסור (מגן אברהם סעיף קטן ט). ולדעת המרדכי גם בדיעבד – פסולה.וכתב רבינו הבית יוסף בסעיף י:אם אין מגילה כשרה – קורין אותה בחומש בלא ברכה.עד כאן לשונו. ודווקא חומש שעשוי בגלילה, ולא בחומשים שלנו הנדפסים (שם סעיף קטן י). ולעניות דעתי נראה דאין כוונתו לצאת ידי חובת מגילה, אלא דהכי קאמר: שיקרא בחומש כדי לזכור הנס, ואם כן גם בחומש שלנו כן.ויש מי שמתיר לכתוב הטעמים במגילה כשאינו בקי לקרותה בטעמיה. ולעניות דעתי מוטב לקרותה בלא טעמים מלכתוב הטעמים במגילה (עיין ב\"ח ומגן אברהם שם).ואם קרא במגילה גזולה – יצא, דלא שייך גזל בקול. ואם מותר לברך עליה – נתבאר לעיל סימן תרמט לעניין לולב, והוא הדין כאן, עיין שם. והעיקר: שלא לברך, ואין הברכות מעכבות (עיין שערי תשובה סוף סימן זה)."],["הקורא את המגילה מברך לפניה שלוש ברכות: \"על מקרא מגילה\", ו\"שעשה נסים\", ו\"שהחיינו\".ולמה אין מברכין \"לשמוע מקרא מגילה\"? שהרי הקורא הוא רק אחד, וכל העם שומעים, כמו שמברכין \"לשמוע קול שופר\"? דלא דמי: דהתם השמיעה הוי עיקר המצוה, דאם יתקע ולא ישמיע לאזניו – לא יצא. אבל במגילה אם קרא ולא השמיע לאזניו – יצא, כמו בקריאת שמע. ואם כן הקריאה הוא העיקר, והשומעים הוי גם כן כקוראים, דשומע כעונה (וכן כתב באור זרוע בלבוש).והציבור יענו \"אמן\" על כל ברכה, ולא יאמרו \"ברוך הוא וברוך שמו\", דהוי הפסק.","וגם בקריאת המגילה דיום מברכין אלו שלוש ברכות. והרמב\"ם פסק דביום אינו צריך לברך \"שהחיינו\", שהרי כבר בירך בלילה. אבל רבינו תם פסק שצריך לברך \"שהחיינו\" ביום גם כן, דעיקר מצותה הוא ביום, כמו שכתבתי בסימן תרפז.ואף על גב ד\"שהחיינו\" בסוכות יוצאים גם בבירך קודם הרגל בשעת עשיית הסוכה, כמבואר בגמרא, ואם כן לא יגרע \"שהחיינו\" דלילה משל קודם הרגל; אך מגילה שאני, דעיקר הנס היה ביום. ולכן לא קבעו מצות פורים, שילוח מנות ומשתה – רק ביום. ועוד: דהא מהראוי היה לברך \"שהחיינו\" על מצות פורים דשמחה, ומשתה, ומשלוח מנות. אלא דלקבוע ברכה עליהם לא ראו חכמים, מפני שכל הימים טובים הם ימי משתה ושמחה. מיהו על כל פנים ראוי לברך \"שהחיינו\" על המגילה ולכוין לצאת גם על משלוח מנות וסעודת פורים, כמו שכתבו הגדולים (מגן אברהם ושל\"ה). וכן המנהג הפשוט במדינות אלו, לברך \"שהחיינו\" גם בקריאת המגילה של יום, ואין לשנות.","ברכה שלאחריה – עיקרה אינה שייכית להמגילה (ר\"ן ריש פרק \"הקורא עומד\"). ולכן פותחת ב\"ברוך\", והרי היא סמוכה לברכה שלפניה.ואינו דומה לברכת התורה, דעיקרה נתקנה להגומר הסדרא, אך אחר כך גזרו משום נכנסים ויוצאים שכל אחד יברך לפניה ולאחריה, ונשאר התקנה הראשונה לפתוח גם באחרונה ב\"ברוך\". אבל במגילה, אילו נתקנה להמגילה – לא היתה פותחת ב\"ברוך\". אלא היא ברכת הודאה (שם), וסמכוה לאחר המגילה. ולכן פותחת ב\"ברוך\", משום דזהו עניין בפני עצמו.ולכן שנינו במשנה ריש פרק שלישי: מקום שנהגו לברך – יברך וכו'. ותלוי במנהגא, משום דאין לה שייכות להמגילה. ולכן פסקנו בסימן תרצ דאפילו סח בינתים – אינו מעכב, עיין שם סעיף י, משום דאין זה הפסק בין הקריאה להברכה, כיון דלאו עלה קאי הברכה.","נוסח הברכה בטור:האל הרב את ריבנו, והדן את דיננו, והנוקם את נקמתינו, והנפרע לנו מצרינו, והמשלם גמול לכל אויבי נפשינו. ברוך אתה ד', הנפרע לעמו ישראל מכל צריהם, האל המושיע.עיין שם. והיא פותחת ב\"ברוך\" וחותמת ב\"ברוך\" מפני שהיא ברכה ארוכה, שיש בה עניינים הרבה. ומה שמסיימים בשני עניינים: \"הנפרע...\", \"האל המושיע\", אף על גב דאין חותמין בשתים – הכא עניין אחד הוא, דאין תשועה שלימה אלא כשנפרע מצרינו (בית יוסף).וזה שאומר בפתיחה \"האל הרב...\", ברי\"ף מתחיל \"הרב\", דהא כבר אמר \"אלקינו\" בהפתיחה. אלא משום דבמזמור \"אילת השחר\", דקאי על אסתר, צעקה: אלי אלי למה עזבתני?! משום דשם הקדוש הזה הוא בחסד, כדכתיב: \"חסד אל כל היום\" – לכן אומרים כן, דשם זה הועיל לנו (ב\"ח). וזהו שמסיימים \"האל המושיע\". וברמב\"ם גם בהחתימה \"האל הנפרע...\", עיין שם.(והעיקר דבזמן החורבן – אין שם הוי\"ה מתגלה עד לעתיד אם ירצה השם. אבל שם \"אל\" הוא לעולם, וזהו צעקתה. ודייק ותמצא קל.)","אחר ברכה זו נוהגין לומר פיוט \"אשר הניא\" ו\"שושנת יעקב... ארור המן... ברוך מרדכי...\".ובשחרית אין אומרים \"אשר הניא\", מפני שכבר אמרו פיוטים. אבל \"שושנת יעקב\" אומרים, מפני שצריך לומר \"ארור המן\", כדאיתא בירושלמי שהבאנו בסימן תר\"ץ, עיין שם.ואם לא בירך הברכות, לא לפניה ולא לאחריה – יצא, דברכות אין מעכבות. ולכן גם יכול אחד לברך, והשני יקרא.וכתב רבינו הרמ\"א דברכה שלאחריה אינה אלא בציבור. עד כאן לשונו. ויש לומר הטעם: דכיון דאינה שייכא למגילה, אלא היא ברכת הודאה משום פרסומי ניסא – לא נתקנה אלא בציבור, שיש פירסום, ולא ביחיד.ודע שהביאו זה בשם ירושלמי (בית יוסף בשם א\"ח). ואני לא מצאתי זה בירושלמי, ושום אחד מהראשונים לא הזכירו זה. ובשבלי הלקט מביא מנהג שתי ישיבות לברך לאחריה גם ביחיד, וכמדומה שכן מנהג העולם.","יש מי שאומר דאם נשתתק הקורא באמצע המגילה – צריך השני להתחיל בראש. אבל הברכה – יוצא בהראשון, שבירך בשם כל הציבור (מגן אברהם סעיף קטן ב). ורבים חולקים בזה, וסבירא להו דאינו צריך להתחיל אלא ממקום שפסק הראשון (אליה רבה, ושבות יעקב, והגאון רבי עקיבא איגר וחיי אדם).וכן עיקר. דלא דמי לקריאת התורה בסימן רפד, דהתם כל אחד קורא לעצמו. אבל מגילה קורא בשביל כל הציבור. ודמי לשופר, דהשני מתחיל ממקום שפסק הראשון, כמו שכתבתי בסימן תקפה.","מגילה, אף על פי שכבר יצא – יכול לברך ולקרות להוציא אחרים ידי חובתן. וכשקורא בשביל נשים – יברך \"לשמוע מקרא מגילה\", משום דיש אומרים שלא נצטוו אלא על השמיעה, ולא על הקריאה, כמו שכתבתי בסימן תקפט (מגן אברהם סעיף קטן ה).ויש מי שאומר דמוטב לקרוא לנשים אחר ששמעה הוא בבית הכנסת, משום ברוב עם הדרת מלך (שם). ולעניות דעתי נראה: דכיון דמגילה בזמנה קורין ביחיד, כמו שכתבתי בסימן תרץ – מוטב יותר שיקרא ויצא גם הוא, ויברך \"על מקרא מגילה\", משיצא מקודם, ואחר כך קריאתו שלא לצורך עצמו.וכתב רבינו הבית יוסף בסעיף ב דאין לשוח בעת שקורין אותה. עד כאן לשונו. ויש מי שמפרש דאברכה קאי, וכן משמע בטור, שכתב דהעיטור כתב: כיון דברכה זו במנהגא תליא מילתא – אין לגעור במי ששח בעת קריאתה. והטור השיג עליו, כיון דסוף סוף מברך – אסור להפסיק. ורבינו הבית יוסף פסק כהטור (ט\"ז סעיף קטן ב). ויש מי שמפרש דאמגילה קאי (עיין מגן אברהם סעיף קטן ד). ואין נפקא מינה, דבשניהם – אסורים להפסיק.והשומע שהפסיק במגילה – לא יצא, כמו שכתבתי בסימן תרצ, משום דבין כך לא שמע איזה תיבות מהקורא. והקורא שהפסיק – יצא כמו שכתבתי שם.(ודברי המגן אברהם סעיף קטן ד, שמתיר לקורא להפסיק לכתחילה – צריכים עיון גדול, עיין שם ובמחצית השקל.)","כתבו רבותינו בעלי השולחן ערוך בסעיף ד:מי שהוא אנוס קצת, ואינו יכול לילך לבית הכנסת, וצריך להמתין עד אחר שקראו הקהל, וקשה עליו לישב בתענית כל כך – יכול לשמוע קריאתה מבעוד יום, מפלג המנחה ולמעלה. אבל אסור לאכול קודם שישמע קריאת המגילה, אפילו התענית קשה עליו.עד כאן לשונו. ודימו זה לתפילת ערבית, דחשבינן לילה מפלג המנחה. אבל הוא תמוה, דמה עניין זה לזה? דהתם תלוי בקרבנות, אבל הכא, דקריאת הלילה למידין מן \"ולילה ולא דומיה לי\" – פשיטא דעד צאת הכוכבים לא הוי לילה (פרי חדש). ובוודאי תמוה הוא לבד זה, דהא עדיין אינו יום ארבעה עשר (וגם הגר\"א סעיף קטן י הסכים להפרי חדש). ומימינו לא שמענו מי שיעשה כן.וזה שכתבו שאסור לאכול קודם המגילה – אבל טעימה מותר אם מוכרח לזה (מגן אברהם סעיף קטן ז). וקודם קריאתה אסור לאכול אפילו חצי שעה קודם הזמן, ואפילו התפלל כבר ערבית (שם), וטעימה שרי. וללמוד מותר, ולא חיישינן שמא ישכח ולא יקרא כמו בבדיקת חמץ, דכיון דחביבא עליה – לא ישכח (שם).ושל יום הוא אחר הנץ. ואם אנוס הוא – יכול לקרותה אחר עמוד השחר (שם)."],["ואחר קריאת המגילה בערבית אומרים \"ואתה קדוש\". ומהראוי להתחיל \"ובא לציון גואל\", שהרי זמן גאולה היא. ובאמת בסידור רב עמרם כתוב כן, כמ\"ש הטור. אלא שהטור כתב דאנן לא נהגינן כן, משום דאין עיקר הגאולה בלילה, עיין שם.ועניין אמירת \"ואתה קדוש\": נראה לי דמפני שסיפרנו הנסים שעשה לנו הקדוש ברוך הוא – אומרים \"ואתה קדוש יושב תהילות ישראל\", כלומר: שכביכול כל עיקר עניינו יתברך הם תהילות ישראל, ולכן בטובתינו ישמח, ולהיפך בעת צר לנו חס ושלום. ולכן אומרים \"ואתה קדוש\" בין בתשעה באב בין בפורים.","ואם חל במוצאי שבת אומרים גם \"ויהי נועם\", ואחר כך אומרים קדיש שלם עם \"תתקבל\".אבל אחר שמונה עשרה קודם קריאת המגילה – לא יאמר \"תתקבל\", דאין לומר שני פעמים \"תתקבל\" בתפילה אחת. ויש שכתבו לומר חצי קדיש קודם המגילה (לבוש וט\"ז). מיהו במנהגים כתוב שיאמרו קדיש שלם, מיהו וודאי בלא \"תתקבל\".והעולם אומרים \"תתקבל\" אחר שמונה עשרה וגם אחר \"ואתה קדוש\". ודבר תמוה הוא, וכבר תמהו על זה (שם). וממה נפשך: אם אומרים \"תתקבל\" אחר שמונה עשרה – לא יאמרו \"תתקבל\" אחר \"ואתה קדוש\" (מגן אברהם). והיותר נכון דעיקר \"תתקבל צלותהון\" הוא על שמונה עשרה, ואם כן אין לומר אותו אחר כך. וכן ראוי להנהיג. ועיין מה שכתבתי לעיל, ריש סימן תקנט סעיף ג.","כשחל במוצאי שבת, היה מהראוי להבדיל קודם קריאת המגילה, דאיך נהנה מהאור ועדיין לא ברכנו \"בורא מאורי האש\"?ולכל הפחות ברכת \"בורא מאורי האש\" היה לנו לברך קודם קריאת המגילה, אלא דגם זה – אין המנהג כן. והטעם: משום דכל אחד צריך להבדיל בביתו, וצריך לברך גם ברכת \"בורא מאורי האש\" בשביל בני ביתו, ולמה יברך שני פעמים? ולכן גם בבית הכנסת אין מבדילין קודם המגילה.ועוד: דכללא בידינו דהבדלה מאחרין בכל אשר נוכל, לבלי לסלק מעלינו לגמרי כל קדושת השבת. ואי משום שנהנין מן האור בקריאת המגילה קודם ברכת \"בורא מאורי האש\" – אין שום חשש בזה, דלא מצינו שאסור ליהנות מהאור קודם ברכה זו. שהרי כבר ברכנו בבוקר ברכת \"יוצר המאורות\", ואין כאן הנהנה מן העולם הזה בלא ברכה. וברכת \"בורא מאורי האש\" היא מפני יצירתה במוצאי שבת, כמבואר בגמרא. ואם כן מנהגינו עולה יפה.ודע כי \"ויתן לך\" אומרים אחר \"ואתה קדוש\" או אחר הבדלה, כפי המנהג בכל מוצאי שבתות. וכשחל פורים במוצאי שבת – יש ליזהר שלא להביא את המגילה בשבת לבית הכנסת, דאסור להטריח את עצמו משבת לחול. ואפילו על ידי קטן אינו נכון, אלא יכין מערב שבת, או יביאנה אחר מעריב. אך אפשר אם יעיין בה להבין בשבת עצמה, ללומדה ולדורשה – אפשר דמותר להביא, שהרי עושה זה בשביל שבת, שהרי מותר ללומדה בשבת. ומכל מקום נזהרים שלא לבוא לידי זה (עיין שערי תשובה).","אומר \"על הנסים\" בלילה וביום ארבעה עשר, ולא ביום חמישה עשר. ואומרה בין בתפילה בין בברכת המזון. ואם לא אמרה – אין מחזירין אותו, כמו בחנוכה, כיון שאין בהם קרבן מוסף. וגם בערבית בליל ארבעה עשר, אף על פי שלא קראו המגילה עדיין – אומרים \"על הנסים\".אבל בליל חמישה עשר וביום חמישה עשר – אין אומרים, ומכל מקום אם אמר – אין זה הפסק, ואין מחזירין אותו, כיון דבמוקפין היום הוא עיקר פורים.ולא תקנו הלל בפורים, דקריאת המגילה היא במקום הלל. ועוד: דבשלמא ברגלים ובחנוכה אומרים \"הללו עבדי ד'...\" – ולא עבדי פרעה ואנטיוכוס. אבל פורים אכתי עבדי אחשורוש אנן (גמרא יד ב).ואין נופלין על פניהם בפורים. ואין אומרים \"למנצח\" ו\"אל ארך אפים\". ונכון לומר מזמור \"אילת השחר\" בפורים, דנדרשת על אסתר כידוע. ו\"מזמור לתודה\" אומרים.","מוציאין ספר תורה, וקורין \"ויבא עמלק\" תלתא גברי. ואין בה אלא תשעה פסוקים, ואף על גב דאין פוחתין מעשרה פסוקים. ומטעם זה יש שכופלין הפסוק האחרון. אמנם אין מנהגינו כן, דלהדיא אמרו בגמרא (כג ב) לעניין הפטרה: היכי דסליק עניינא שאני. והכא נמי בפרשה דפורים. וכן כתבו התוספות והרא\"ש (שם כ\"א דיבור המתחיל \"אין\", עיין שם).ואחר כך קורין המגילה. ואחר כך \"אשרי\", \"ובא לציון\". ונכון שלא לחלוץ התפילין עד אחר קריאת המגילה, דכתיב ביה \"וששון ויקר\", ודרשינן: \"וששון\" – זו מילה, \"ויקר\" – זו תפילין. ולכן כשיש מילה בפורים – מלין התינוק קודם קריאת המגילה, כדי שנוכל לקרות \"וששון\". מיהו אם אי אפשר למול בבית הכנסת, ולילך קודם המגילה לא ישמעו המגילה – מלין אחר כך (ועיין מה שכתבתי לעיל סימן קלז סעיף א)."],["מצות עשה דמגילת אסתר ליתן מתנות לאביונים, כדכתיב: \"ומשלוח מנות איש לרעהו, ומתנות לאביונים\". ודין משלוח מנות יתבאר בסימן הבא.ומדכתיב \"ומתנות לאביונים\" לשון רבים – לכן חייב לחלק לעניים ביום הפורים, ואין פוחתין מליתן לשני עניים. ונותן לכל אחד מתנה אחת: או מעות, או מיני תבשיל, או מיני אוכלין (רמב\"ם). ואין מדקדקין במעות פורים, לומר \"זה ישר\" ו\"זה רמאי ואין צריך ליתן לו\". אלא כל הפושט יד ליטול – נותנין לו, ואינן צריכין לדקדק אחריו (שם).","ומוטב לאדם להרבות במתנות אביונים, מלהרבות בסעודתו, ולשלוח מנות הרבה. שאין שום שמחה גדולה ומפוארה אלא לשמח לב עניים ויתומים ואלמנות, שהמשמח לב אומללים אלו דומה לשכינה, שנאמר: \"להחיות רוח שפלים, ולהחיות לב נדכאים\" (שם).ויוצאין ידי חובה בין שנותנין לאנשים או נשים. ואפילו לקטנים וקטנות, שהרי גם הם צריכין לפרנסן. ויראה לי דאם נתן לאיש ולאשתו, או לאיש ולבנו או לבתו, שהם על שולחן אחד – לא יצא בזה ידי חובת שני אביונים, דכאחד חשיבי.וחייב ליתן דווקא בפורים עצמו. אבל קודם פורים, אפילו נתן מפורש על פורים – אינו מועיל, דזהו חובת היום דווקא. ופשוט הוא דאינו צריך ליתן בעצמו, ויכול ליתן גם על ידי שליח. ויכול להעמיד שליח קודם פורים, שיתן בשבילו בפורים מתנות לאביונים.ובמצוה זו גם נשים חייבות, דבכל מצות פורים חייבות נשים כאנשים. ויראה לי דאיש ואשתו – שניהם יוצאים בשני מתנות, דכגוף אחד הם. אבל בנו ובתו הסמוכים על שולחנו – חייבים ליתן בפני עצמם.ואין נותנים מתנות לאביונים ממעות מעשר, או ממעות צדקה שייחד כבר. וכן אפילו עני המחזיר על הפתחים – חייב ליתן שני מתנות לשני אביונים אחרים, כמו נרות חנוכה וארבע כוסות (ב\"ח ומגן אברהם).","יראה לי דאף על גב דבתורה \"עני\" ו\"אביון\" שני דברים הם, כדכתיב ב\"תצא\": \"לא תעשוק שכיר עני ואביון\", ושני דברים הם כדאיתא בבבא מציעא (קיא ב) ד\"אביון\" יותר מעונה מעני. ולשון \"אביון\" הוא האובה ואינו משיג (רש\"י שם), ונגד זה \"אביון\" אין לו בושת לבקש, והעני יש לו בושת. ואמרינן שם לעניין שכיר, דעני קודם לאביון עיין שם. מיהו על כל פנים שני דברים הם, וכיון דבמגילה כתיבא ו\"מתנות לאביונים\" – נימא דדווקא אביון ולא עני?ומכל מקום אינו כן. וראיה דבפרשת \"ראה\" כתיב: \"כי יהיה בך אביון... כי לא יחדל אביון... פתח תפתח את ידך לאחיך לענייך ולאביונך בארצך\" – הרי שפתח ב\"אביון\" וסיים בשניהם, אלמא דהכל אחד. והא דכתיב \"ומתנות לאביונים\" – רבותא קאמר: לא מיבעיא עני שיש לו בושה, ובשכר שכיר הוא קודם, אלא אפילו לאביון – יצאת ידי חובתך, ואף על פי שהוא בעצמו מבקש ממך, וכל שכן לעני שמתבייש לבקש, ואתה מקדים ונותן לו – שיש מצוה יותר.","יראה לי דהנה המנהג ליתן דמי פורים לכל עובדי עבודת הקודש: הרבנים, והחזנים, והשמשים, וכיוצא בהם. ונכון הוא, דעיניהם של אלו נשואות לדמי פורים.ומכל מקום אינו יוצא בזה ידי חובת מתנות לאביונים. ולא מיבעיא אם אינם אביונים, אלא אפילו הם אביונים – לא יצא, מפני שזהו אצלם כדבר קבוע והתחייבות, ואין זה שייכות למתנות לאביונים של חיוב פורים. ויש טועים בזה ולי, נראה ברור כמו שכתבתי.","תניא בתוספתא מגילה (פרק ראשון):מגבת פורים – לפורים, ומגבת העיר – לאותה העיר. אין מדקדקין במגבת פורים, אבל לוקחין את העגלים, ושוחטין ואוכלין אותן, והמותר יפול לכיס של צדקה. רבי אליעזר אומר: מגבת פורים – לא יעשה ממנו העני רצועה לסנדלו.עד כאן לשונו, והכי פירושו: דאצלם היו עושים גבייה קודם פורים מבעלי בתים, להאכיל בשר לעניים בפורים. ואומר שהגבאי ובני העיר – אסורים לשנות לדבר אחר, ואפילו יראה להם שדי להעניים בפחות. וכן גביית עיר זו – לא יתנו לאחרת. ואף על פי שרשאים לשנות לפעמים, כמו שכתבתי ביורה דעה בסימן רנט, מכל מקום בכאן היתה תקנה שלא לשנות כלל. ולוקחין בשר בעד כל המעות, ויאכלו העניים כמה שירצו, ואם יוותר מהם – יפלו לצדקה.ולרבי אליעזר אפילו העני עצמו – אסור לשנות. ולא כן להתנא קמא, ואין הלכה כרבי אליעזר. והטור פסק כרבי אליעזר, ותמהו עליו, וכתבו שגירסתו היתה \"רבי עקיבא\", והלכה כרבי עקיסא. אמנם התוספתא מובאת בבבא מציעא (עח ב), ומוכח שם שאין הלכה כרבי אליעזר. ובזמנינו ליכא כלל מגבת פורים.","וזהו שכתבו רבותינו בעלי השולחן ערוך בסעיף ב:אין משנין מעות פורים לצדקה אחרת. ודווקא הגבאים, אבל העני יכול לעשות בו כל מה שירצה.עד כאן לשונו. ויש מי שאומר דווקא הגבאים, אבל אנשי העיר יכולין לשנות כשאר צדקה (מרדכי). אבל הטור כתב דגם בני העיר – אין יכולין לשנות, כפשטא דלישנא דתוספתא (מגן אברהם סעיף קטן ה).ויש מי שכתב דמעות שחשבם בלבו לחלקם בפורים – אין רשאין לשנות (שם סעיף קטן ד). וזהו לדעת הסוברים ביורה דעה סימן רנח דצדקה הוה נדר גם במחשבה. עיין שם, ובחושן משפט סוף סימן ריב.","וכבר כתבנו שאין מדקדקין במעות פורים, וכל הפושט יד ליטול – נותנין לו. ובמקום שנהוג ליתן אף לכותי – נותנים, מפני דרכי שלום. דכל הצדקות וודאי נותנים להם, כמו שכתבתי ביורה דעה סימן רנא, אלא דמעות פורים כיון דהם רק לשמחת פורים – מהראוי שלא ליתן רק לישראל. אמנם מכל מקום היכי דנהוג – נהוג.וכתב רבינו הבית יוסף בסעיף ד:במקום שאין עניים – יכול לעכב מעות פורים שלו לעצמו, ונותנם במקום שירצה.עד כאן לשונו, כלומר: אף בעיר אחרת, כיון שאין עניים בעירו.","כתב רבינו הרמ\"א בסעיף א:יש אומרים שיש ליתן קודם פורים מחצית מן המטבע הקבוע באותו מקום ובאותו זמן, זכר למחצית השקל שהיו נותנין באדר. ומאחר ששלושה פעמים כתיב \"תרומה\" בפרשה, יש ליתן שלושה. ויש ליתנו בליל פורים, קודם שמתפללים מנחה. וכן נוהגין בכל מדינות אלו.ויש ליתן שלושה חצאי גדולים במדינות אלו, כי אין מטבע ששם \"מחצית\" עליה בלבד זו. ובמדינת אוסטריי\"ך – יתנו שלושה חצי ווינע\"ר, שנקראו גם כן \"מחצית\". וכן לכל מדינה ומדינה.ואין חייב ליתנו רק מי שהוא מבן עשרים שנה ולמעלה. ויש אומרים שנותנין מחצית השקל לצדקה, מלבד שלוש מחצית אלו, ואין נוהגין כן.עד כאן לשונו. ולפי זה במדינתינו רוסי\"א – צריכין ליתן שלושה חצאי ק\"כ, שהיא המטבע היותר קטנה. ובמטבע גדולה שלושה חצאי רו\"כ. ולבד אלו השתים – אין מחצית.וזה שכתב: מבן עשרים שנה – לא כן דעת הרמב\"ם בפרק ראשון משקלים ורוב הפוסקים. וסוברים דגדול מבן שלושה עשר ולמעלה – חייב ליתן מחצית השקל. וקטן שהתחיל אביו לשקול על ידו – שוב אינו פוסק. וגם הכהנים והלוים חייבים במחצית השקל, ולא נשים וקטנים (עיין מגן אברהם סעיף קטן ג).ויכולים ליתן מעות מחצית השקל לאיזה מקום שירצו. ולאו דווקא לתיקון בית הכנסת, שהוא כמו בדק הבית, דאינו אלא לזכרון בעלמא. ועיקר מחצית השקל היה על קרבנות, דעכשיו אין שייך זה. ויש נותנין מעות מחצית השקל להחזן, ואין קפידא בזה (שם). וגם נוהגין ליתן מעות מגילה להקורא, ואין איסור בדבר ואין חיוב בדבר."],["מצוה להרבות בסעודת פורים, דכתיב: \"שמחה ומשתה\". וכיצד חובת סעודה זו? שיאכל בשר, ויתקן סעודה נאה כפי אשר תמצא ידו.כן כתב הרמב\"ם, ומשמע דבשר וודאי צריך, דבלעדי זה אין חשיבות. אך שארי מאכלים יעשה כמו ביום טוב. ובסעודה אחת ביום – יצא ידי חובתו, ובלילה אינו צריך להרבות בסעודה. וסעודת פורים שאכל בלילה, בין ליל ארבעה עשר בין ליל חמישה עשר – לא יצא ידי חובתו, דכתיב: \"ימי משתה\" – ימים ולא לילות. ומכל מקום גם בלילה ישמח, וירבה קצת בסעודה לאחר המגילה. ואפילו חל במוצאי שבת, שהוא שבע משבת, מכל מקום נכון לשמח בקצת סעודה.","בגמרא (ז ב) איתא: דמחייב אינש לבסומי בפוריא, עד דלא ידע בין \"ארור המן\" ל\"ברוך מרדכי\".והדבר מתמיה: דאם כן, צריך להיות שכור קרוב לשכורו של לוט! והרמב\"ם לא כתב בלשון זה, וכתב דשותה יין עד שישתכר, וירדם בשכרותו. עד כאן לשונו. ואולי היה מפרש \"עד דלא ידע...\" מפני שנרדם. וזהו כמו שכתב רבינו הרמ\"א, וזה לשונו:ויש אומרים דאינו צריך להשתכר כל כך, אלא שישתה יותר מלימודו, ויישן, ומתוך שיישן – אינו יודע בין \"ארור המן\" ל\"ברוך מרדכי\". ואחד המרבה ואחד הממעיט, ובלבד שיכוין לבו לשמים.עד כאן לשונו, וזהו כדברי הרמב\"ם.","אך אינו מובן: לפי זה למה היה לה להש\"ס לומר בלשון משונה \"עד דלא...\" – לימא: \"חייב לבסומי עד שירדם\"?ולכן יותר נראה דאין כוונת הרמב\"ם לפרש הגמרא כן, אלא שדחה מאמר זה מהלכה, כמו שכתב הר\"ן בשם רבינו אפרים. שכיון דמבואר בגמרא שאירע סיבה על ידי זה, עיין שם, נדחה זה מהלכה. אבל הטור והשולחן ערוך כתבו ממש כלשון הגמרא: עד דלא ידע וכו', והיא תמוה.ויש שכתבו שהיה אצלם זמר שהיה מסיים ב\"ארור המן\" ו\"ברוך מרדכי\", והיה זמר ארוך, וכשהוא מבוסם מעט – לא יוכל לאמרו כולו. ויש שכתבו לעניין המספר, דבמספר שניהם שוה, וכשהוא מבוסם קצת – לא יוכל לחשוב. והתוספות כתבו דהכוונה כפי הירושלמי: \"ארור... ארורה זרש... ארורים כל הרשעים, ברוכים כל הצדיקים\", עיין שם, וכוונתם דבזה יש אריכות קצת. וכשהוא מבוסם – קשה לאמרו כולו (ב\"ח).","ויש לפרש \"עד דלא ידע...\" כלומר: עד שלא יוכל להכריע איזו טובה היתה יותר גדולה לפנינו, אם מפלת המן אם גדולת מרדכי (עיין ט\"ז).ובהגהת מיימוני בשם ראבי\"ה כתב דזהו למצוה ולא לעיכובא, עיין שם. ואינו מובן, דהא אומר לשון חיוב: \"מחייב אינש לבסומי...\". ויש לומר שיש לפרש דהכי פירושו: \"מחייב אינש לבסומי\" – כלומר דזהו חיוב על כל אחד \"עד דלא ידע...\", כלומר: והרשות ביד השותה לשתות \"עד דלא ידע...\". דבוודאי אין כל בני אדם שוים בזה, ואומר דהחיוב על כולם – כל אחד לפי מדריגתו, והרשות \"עד דלא ידע...\": אפילו אם שותה עד דלא ידע – לא נגעור בו.","אמנם רבינו הבית יוסף בספרו הגדול כתב בשם אורחות חיים, וזה לשונו:חייב אינש לבסומי בפוריא. לא שישתכר, שהשכרות איסור גמור. ואין לך עבירה גדולה מזו, שהוא גורם לגילוי עריות, ושפיכות דמים, וכמה עבירות זולתן. אך שישתה יותר מלימודו מעט.עד כאן לשונו, וקשה: דאם כן מאי \"עד דלא ידע...\"? ואם מפרש כאיזו פירוש שנתבאר, איך סתם רבינו הבית יוסף דבריו בשולחן ערוך, דלהדיא משמע שכרות גמורה? וצריך עיון.(ואולי יפרשו: עד ולא עד בכלל. ולמעשה יש להתרחק מן השכרות, ובפרט שתיית יין שרוף, שבשכרותו יתמלא קיא צואה, ורק לשתות מעט יותר מלימודו ולישן קצת.)","ואין להתענות בפורים, לבד תענית חלום. וגם בזה יש אוסרים, כמו שכתבתי בסימן תרד לעניין ערב יום הכיפורים. ולכן יתענה עד אחר מנחה, ואחר כך יאכל (מגן אברהם סעיף קטן ד).והנשבע להתענות בפורים – יש מחלוקת אם חלה השבועה, כמו שכתבתי ריש סימן תקע, עיין שם. ולכן יראה להתיר השבועה (עיין מגן אברהם סעיף קטן ד, ודייק ותמצא קל). ואם לא התיר – קשה להתיר לו לאכול, ועיין מה שכתבתי בסימן תקע.","מהרי\"ל היה לובש בפורים בגדי שבת. ויש לעשות הסעודה ביום, ולא כמנהג העולם שמתחילין סמוך לערב. ואנחנו נוהגים לצאת ידי הסעודה בסעודת היום, ולוקחין אז הלחם החשוב, ועושין מאכלים חשובין. דיותר מסעודה אחת – אינו צריך, כמו שכתבתי.ומכל מקום יש ליישב מנהג העולם, דבאמת גם בבוקר אוכלין סעודת יום טוב: בשר ודגים ולביבות, שהוא מאכל חשוב, וכן לפת מצומק, שקורין צימע\"ס, שהוא ממאכלי שבת ויום טוב. ורק הלחם החשוב שעושין להסעודה, שקורין קיטק\"א – מניחין על לעת ערב. אבל מכל מקום סעודה חשובה היא, וגם בה יוכלו לצאת ידי חובת סעודה. וטוב לעשות גם הלחם החשוב על סעודת הבוקר, וכן אנו נוהגים.וראיתי מי שמסתפק אם יוצאים ידי סעודה במאכלים טובים בלא לחם (עיין שערי תשובה). ולי נראה דלא יצא, דומיא דשבת ויום טוב. ועוד: דאין משתה בלא לחם, כדכתיב בלוט: \"ויעש להם משתה, ומצות אפה, ויאכלו\"; ובדניאל כתיב: \"פת בגם ויין משתיהם\".(והמגן אברהם סעיף קטן ט לא כתב כן, ולעניות דעתי נראה כמו שכתבתי.)","וכתב רבינו הרמ\"א בסעיף ב:ונוהגים לעשות סעודת פורים לאחר מנחה. וערבית יתפללו בלילה, ומתפללים מנחה תחילה בעוד היום גדול. ורוב הסעודה צריכה להיות ביום, ולא כמו שנוהגין להתחיל סמוך לערב. ועיקר הסעודה הוא ליל חמישה עשר.וכשחל פורים ביום ששי – יעשו הסעודה בשחרית, מפני כבוד השבת. ומי שרוצה לעשותה תמיד בשחרית – הרשות בידו.עד כאן לשונו. ומה שלא נהגו תמיד בשחרית – מפני שטרודים בשילוח מנות, ובנתינת צדקה, ושארי עניינים.ומצוה להרבות בנרות לפנות ערב, כדכתיב: \"ליהודים היתה אורה\".(יש מי שכתב: שיש נהגו שלא לאכול בשר בליל ארבעה עשר, שלא יאמרו שיוצאין בלילה ידי סעודה. ודבר תימה הוא, ואין זה מנהג. עיין עוד ט\"ז.)","עוד כתב:יש אומרים שיש לאכול מאכל זרעונים בפורים, זכר לזרעונים שאכל דניאל וחביריו בבבל.עד כאן לשונו, ותמיהני: למה לו לומר שאכל דניאל, שאין זה שייך לפורים? הרי אסתר עצמה אכלה זרעונים, כדאיתא במגילה (יג א) על פסוק: \"וישנה ואת נערותיה לטוב...\" – רבי יוחנן אמר שהאכילה זרעונים, עיין שם. ויש מי שכתב דזרעונים הם בלילה הראשונה (מגן אברהם סעיף קטן ז). ולא ידעתי למה בלילה, וגם המנהג לאכול אותם ביום.ועוד כתב שטוב לעסוק מעט בתורה קודם שיתחיל בסעודה, וסמך לדבר \"ליהודים היתה אורה ושמחה\", ודרשינן: \"אורה\" – זו תורה. וחייב במשתה ושמחה קצת בשני ימים, ארבעה עשר וחמישה עשר, וכן נהגו. עד כאן לשונו.","עוד כתב: דיש אומרים דאם הזיק אחד את חבירו בשמחת פורים – פטור מלשלם. עד כאן לשונו. כלומר: שלא כיון להזיק, אלא כיון לשמוח, ומכח השמחה הזיקו. וכבר כתבנו זה בחושן משפט סוף סימן שעח. ועכשיו בעונותינו הרבים ערבה כל שמחה, ואין אנו נוהגים לשמוח כל כך עד שיבא להיזק. ולכן עכשיו כשהזיק – חייב לשלם. ואפילו בזמן הקדמון – חייב בנזק הגוף (מגן אברהם סעיף קטן ז).","אומר \"על הנסים\" בברכת המזון בברכת הארץ, אחר \"נודה לך\" קודם \"ועל הכל\".ואם התחיל סעודתו ביום, ונמשכה עד הלילה – אומר \"על הנסים\", דבתר תחילת סעודה אזלינן. ויש אומרים שאין לאומרו, אבל המנהג כסברא ראשונה, שכן עיקר לדינא. אך אם התפלל ערבית באמצע הסעודה – נראה שלא יזכיר \"על הנסים\" בברכת המזון (וכן משמע במגן אברהם סוף סעיף קטן ט, בשם מטה משה, עיין שם).ויש אומרים שאפילו התפלל באמצע הסעודה – יאמר \"על הנסים\" בברכת המזון. ויש שעשה מעשה כן (שערי תשובה בשם יעב\"ץ). ולעניות דעתי אינו כן.(ומה שכתב המגן אברהם שם בשם מרדכי על קלף – זהו בשבת, וכשאכלו קודם הלילה כמנהגם, כמו שכתב בתרומת הדשן סימן א, שאחר סעודת שבת היתה השקיעה, עיין שם.)","כבר נתבאר דאם לא אמר \"על הנסים\" בתפילה – אין מחזירין אותו. ויש אומרים דאם לא אמר \"על הנסים\" בברכת המזון בהסעודה שמחזירין אותו, משום דסעודה זו חיובית היא (מגן אברהם סעיף קטן ט, בשם רש\"ל ושל\"ה). ודבר תימה הוא: דהא תפילה וודאי חיובית, ועם כל זה אינה מעכבת (שם). ואי משום דסעודה זו היא עיקר השמחה על הנס, ולכן הוי לעיכובא – איני יודע מה עניין זה לזה. דהודאה על הנס – קרינו המגילה, והברכה שאחר המגילה. אבל שתהא לעיכובא בברכת המזון – הוא דבר תימה. ולא נזכר זה לא בגמרא ולא בראשונים.(והמגן אברהם שם דחי לה, מפני שאין חיוב לאכול פת. ואינו צריך לזה, דאפילו כשיש חיוב לאכול פת, כמו שכתבתי ב#סימן תרצה סעיף ז, מכל מקום שתהא לעיכובא בברכת המזון הוא דבר תימה. ועוד: שהרי יכול לומר ב\"הרחמן\": \"הרחמן הוא יעשה לנו נסים ונפלאות, כשם שעשית...\", וכמו שכתבתי בחנוכה. ואפילו לדבריהם אם אכל פעם אחד, והזכיר על הנסים – פשיטא שאין מחזירין אותו בהסעודה. דמדינא די בפעם אחד, כמו שכתב המגן אברהם שם.)","מצות עשה דמגילה לשלוח מנות איש לרעהו. ובעינן שתי מנות, שהרי מנות כתיב לשון רבים. ויוצאין באחד, שהרי כתיב \"לרעהו\" – לשון יחיד. ואפילו בשילוח לעשיר יוצאין. ואף על גב דבנחמיה כתיב \"שלחו מנות לאין נכון לו\", דמשמע למי שאין לו, או שלא הניח עירובי תבשילין כדרשת חכמינו ז\"ל רפרק שני דביצה – זהו מפני שבשם היה בראש השנה, שאין חיוב זה. ורק הזכירם לשלוח למי שאין לו, כדי שיהיה לו מה לאכול.מה שאין כן בפורים – הוי מצוה. והטעם מפני השמחה, ולא מפני שאין להמשתלח מה לאכול. ולכן אפילו בעשיר – יצא. ועוד: דהכא ליכא למימר רק לעני, דהא מתנות לאביונים הוה מצוה בפני עצמו.","וברור הדבר דצריך לשלוח שני מיני אוכלין, או שני מיני משקין, או מין אוכל ומין משקה. והכי איתא להדיא בגמרא (ז א) דאחד שלח לחבירו בשר ויין, עיין שם. אבל שני חתיכות ממין אחד – אינו מועיל. דכי מפני שחתכן נחשבם לשנים?והרמב\"ם כתב: וכן חייב לשלוח שתי מנות בשר, או שני מיני אוכלין, או שני מיני תבשיל, עיין שם. הרי שכתב שני מינים, ובעל כרחך צריך לומר דזה שכתב \"שתי מנות בשר\" – היינו משני מיני בשר. או אפשר דטעות הדפוס הוא, וכן צריך לומר: \"שני מיני בשר כמו שני מיני אוכלין...\".","עוד נראה לי דבזה אינו די בכזית או ברביעית, דבעינן מנה יפה. דזהו לשון \"מנות\", כעניין חתיכה הראוי להתכבד, שיהא דבר חשוב. ואלו ששולחין חתיכות קטנות – לא יצאו ידי חובתן. וכל המרבה בשילוח מנות – הרי זה משובח, דזהו להרבות השמחה. ואם אין ידו משגת לשלוח דברים חשובים, ושישאר גם לעצמו על שמחת פורים – שולח לחבירו סעודתו, וחבירו שולח לו סעודתו, ובזה שניהם מקיימים המצוה.(ומרש\"י שם משמע דרק בשילוח אחד יוצאים שניהם כשאוכלים ביחד, משום דזה נחשב גם להשני שמחת משלוח מנות, כמו שכתב הב\"ח, עיין שם. אבל הרמב\"ם והפוסקים לא סבירא להו כן. ופשוט הוא שצריך לשלוח דבר הראוי לאכילה ולשתיה מיד, כמו צלי ומבושל. אבל אם שלח חי – לא יצא.)","שילוח מנות הוא ביום ולא בלילה, כמו מתנות לאביונים. ואם שלח בלילה – לא יצא. ואם שלח מנות לרעהו, ואינו רוצה לקבלם, או שמחל לו – יצא. אבל אם השליח איבדם קודם שהגיעו ליד מי שנשתלח לו – לא יצא. ואם העמיד שליח קודם פורים, שביום הפורים ישלח בעדו מנות לפלוני – יצא, דשלוחו של אדם כמותו.ואם שלח מנות לשמעון, ושמעון אינו בביתו, אם הוא בעיר ויבא בעוד יום לביתו – יצא. אבל אם אינו בעיר, שלא יבא היום לביתו – לא יצא, אף על פי שאשתו או בני ביתו קבלו בעדו. שהרי כתיב \"משלוח מנות איש לרעהו\", ובעינן שיבא ליד רעהו, שעל כל פנים ידע מזה.","ויש להסתפק כששלח מנות לרעהו שבמרחקים קודם פורים, ויגיעו לו בפורים, אם יצא בזה ידי משלוח מנות. ויש מי שאומר דיצא (באר היטב סעיף קטן ח בשם י\"א).ולי נראה דלא יצא, דבעינן משלוח מנות בפורים עצמו. ועוד: דהא עיקר המשלוח מנות הוי משום שמחה, ואיזה שמחה היא לו עתה מה ששלח מקודם?ואם שלח מיני בשר, ונמצאו אחר כך טריפה – וודאי דלא יצא. וכן בשולח מעות, או חפץ, או אפילו מיני אוכלים שאינם ראוים לאכילה כמו שהם, כמו בשר חי – לא יצא. וראיתי מי שמסתפק בדג וביצה שעליו אי זהו שני מנות, כמו בעירובי תבשילין (שם)? ולי נראה דכפי מה שכתבתי בסעיף טו דבעינן דבר חשוב – ממילא דטיח הביצה שעל הדג אינו עולה למנה אחת, וכן כל כיוצא בזה.","נשים חייבות בשילוח מנות, ואף על גב דכתיב \"איש לרעהו\", דכל מצות שבפורים – נשים חייבות כאנשים. ולשון \"איש\" אינו למעוטי אשה, כמו דכתיב ב\"משפטים\": \"וכי יפתח איש בור\", \"וכי יגוף שור איש\", דכל התורה בלשון זכר נאמרה.ואשה תשלח לאשה, ואיש לאיש, דלא נאה להיות קירוב דעת בין איש לאשה. ולפעמים יוכל להיות בזה גם חשש קידושין כשהיא פנויה. אבל במתנות לאביונים אין לחוש, כיון שזהו דרך צדקה – אין בזה קירוב דעת, ולא חשש קדושין.וכל הנשים חייבות בשילוח מנות ובמתנות לאביונים, ואפילו יש לה בעל – אינה נפטרת בשל בעל, דזהו מצוה דרמי עליה (עיין מגן אברהם סעיף קטן יד, ונשי דידן נזהרות ושולחין מנות).ויש להסתפק אם שלח לקטן אם יצא. ונראה לעניות דעתי שיצא, דהא \"לרעהו\" כתיב, וגם קטן בכלל, כדמוכח מקרא ד\"כי יגוף שור איש את שור רעהו\", והנוגח שור של קטן חייב."],["פורים מותר בעשיית מלאכה. ואף על גב דכתיב \"משתה ושמחה ויום טוב\", ויום טוב הא אסור בעשיית מלאכה, אמנם באמת יום טוב לא קבילו עלייהו.וראיה דכתיב: \"לקיים עליהם... לעשות אותם ימי משתה ושמחה...\", ויום טוב לא כתיב. ומכל מקום במקום שנהגו שלא לעשות מלאכה – אסור לעשות (ה ב). והעושה אינו רואה סימן ברכה לעולם ממלאכה זו (שם).","וכתבו הקדמונים: אף על גב דמלאכה – לא קבילו עלייהו, אחר כך נתקבל במנהג. ומקללין כל העושה בו מלאכה, כיון שפשט איסורו בכל ישראל. אמנם בנין של שמחה, כגון בית חתנות לבנו, או אבורנקי של שרים – מותר. וכן מלאכת מצוה – מותר, כגון כתיבה של מצוה. ומותר לכתוב פסקי הלכות, ופשטי המקראות, שאדם שמח בהם, כדכתיב: \"פקודי ד' ישרים, משמחי לב\". ואיגרת של שאלת שלום, והזכרת חובותיו, וכן כל דבר שאינו צריך עיון גדול – נראה שמותר (בית יוסף).ולצורך היום עצמו – מותר לעשות אפילו מלאכות גמורות, אף על פי שהיה אפשר לעשותן מקודם. וכן בפרקמטיא אין מנהג לאסור, מפני שזהו שמחה לו (ט\"ז סעיף קטן א), ולכן נהגו לישב בחנויות. ומכל מקום השם אורחותיו – ימעט בישיבת החנות בפורים. ויש יראי ד' שאין פותחין החנות בפורים. ועל ידי אינו יהודי מותר לעשות מלאכה.","יראה לי דלצאת לדרך מביתו בפורים אינו נכון, דעיקר שמחה הוא עם בני ביתו, כדכתיב: \"ושמחת אתה וביתך\" במעשר שני; וברגלים כתיב: \"ושמחת אתה ובנך ובתך\"; אם לא שהנסיעה נחוצה היא לו. ומצוה להיות פורים בביתו עם אשתו וזרעו.וגם הנוסע בדרך, והוא מוכרח לעמוד באיזה מקום לקריאת המגילה – יראה לעמוד גם איזה שעות, ולקיים סעודת פורים, ומשלוח מנות, ומתנות לאביונים. ואינו מועיל מה שבביתו נותנים בשבילו; ואפשר דבמתנות לאביונים יצא, אבל בשילוח מנות שלא בפניו – וודאי דלאו כלום הוא.","וכתב רבינו הבית יוסף בסעיף ב:אפילו במקום שנהגו, לא נהגו אלא ביום מקרא מגילה בלבד. אבל לאסור את של זה בזה – אינו מנהג.עד כאן לשונו, ויש להסתפק בכוונתו: אם כוונתו שאין מנהג בשום מקום לאסור חמישה עשר בפרזים, וארבעה עשר במוקפין, ואם כן אם נמצא מקום שנהגו כן – אסור. או שכוונתו: דאף אם נהגו כן – אינו מנהג, ולא משגחינן במנהג גריע כזה. דיש מנהגים שאין לסמוך עליהם, כדאיתא בסוף פרק ארבעה עשר ממסכת סופרים, דכל מנהג שאין לו ראיה מן התורה – הוי כטועה בשיקול הדעת, עיין שם.והנשים נהגו שלא לעשות מלאכה גם בחמישה עשר, שנקרא אצלינו \"שושן פורים\" (דרכי משה בשם אבודרהם). ולא נתברר לי איך המנהג אצלינו.","יום ארבעה עשר ויום חמישה עשר – אסורים בהספד ותענית, בכל מקום ולכל אדם, בין בכרכים המוקפות חומה מימות יהושע בן נון שקורין בחמישה עשר, בין לרוב העולם שקורין בארבעה עשר. שזהו ממגילת תענית, דלא בטלה לעניין חנוכה ופורים.והנשים המקוננות מענות בהם, שכולן קוננות כאחת, ומטפחות שמכות כף אל כף. אבל לא מקוננות שתהא אחת מדברת, וכולן עונות אחריה. וכשנקבר המת – לא מענות ולא מקוננות, לבד תלמידי חכמים בפניו מותר, כמו שכתבתי ביורה דעה סימן תא. וכן אין אומרים צידוק הדין ולא קדיש על הקברות. אך לתלמידי חכמים בפניו שדורשים עליו – אומרים קדיש (לבוש).","רבינו הבית יוסף בסעיף ד פסק שכל דברי אבלות – נוהגים בחנוכה ובפורים, שכן פסק הרמב\"ם בפרק אחד עשר מאבלות, עיין שם. וכן פסקו רבנו גרשום מאור הגולה והרוקח (הגהות מיימוניות שם).ואף על גב דהוא יום משתה ושמחה, הא תניא (ה ב): \"שמחה\" – מלמד שאסורים בהספד, \"משתה\" – מלמד שאסור בתענית, עיין שם, ולא לאבלות (שם). וכתב בסעיף ה:אם חל פורים במוצאי שבת, והאבל יושב בבית הכנסת בשבת במנחה – לא יצא משם עד שיתפלל תפילת ערבית וישמע קריאת מגילה. ולמחר – לא יצא מביתו.עד כאן לשונו, כלומר: דכיון דמגילה בזמנה קורין ביחיד – מוטב שהאבל יקראנה בביתו, ולא ילך לבית הכנסת. אך כשיושב בבית הכנסת בשבת במנחה, וכבר אכל סעודה שלישית – מוטב שימתין בבית הכנסת בקריאת הלילה, ולמחר יקרא בעצמו בביתו. והוא הדין אם צריך לילך לאכול סעודה שלישית – יקרא גם בלילה ביחיד בביתו. אבל זהו פשיטא דאם אין לו מגילה כשרה, או שאינו בקי לקרותה, דאפילו בחול הולך לבית הכנסת לשמוע המגילה בלילה וביום. ואם יוכל לאסוף מנין לביתו לקרוא המגילה – עדיף טפי.(וזהו כוונת הבית יוסף והרמ\"א. ועיין מגן אברהם סעיף קטן ו וסעיף קטן י, שתמה עליהם. ולפי מה שכתבתי – אתי שפיר. ודייק ותמצא קל.)","אבל השאלתות, והרב מאיר מרוטנבורג, והרא\"ש, והטור, והמרדכי – פסקו דאין אבלות בפורים. וכן פסק רבינו הרמ\"א בסעיף ד, וזה לשונו:ויש אומרים שאין אבלות נוהג בפורים, לא בארבעה עשר ולא בחמישה עשר. אפילו אבלות יום ראשון נדחה מפני פורים. אבל דברים שבצינעא – נוהג. ואף על פי שאינו נוהג אבלות בפורים, מכל מקום עולין לו למניין אבלות של שבעה, כמו שבת.עד כאן לשונו. ופלא על רבינו הבית יוסף שביורה דעה סוף סימן תא פסק גם כן כן, שאין אבלות נוהג בפורים, ולא הביא דיעה אחרת, ובכאן פסק להיפך.(ולכן יש מי שכתב שבכאן הוא טעות הדפוס, וכן צריך לומר: נוהגים בצינעא בפורים.)","יש מי שאומר שהאבל חייב לשלוח מנות, כלומר: אף על גב דשילוח מנות הוא שמחה, ואבל אסור בשמחה, מכל מקום סוף סוף – הרי היא מצות עשה דרבנן. ולכן הוא חייב לשלוח מנות אפילו תוך שבעה. ומכל מקום לא ישלח דבר של שמחה.אבל להאבל לא ישלחו משלוח מנות כל ימי האבלות, והיינו כל שלושים יום, ולאביו ולאמו כל שנים עשר חודש, שהרי יכולים לשלוח לאחר. ולכן במקום שאין שם רק האבל ועוד אחד – בהכרח שישלח להאבל, כדי לקיים המצוה, רק לא ישלח לו דבר של שמחה.אבל אם האבל הוא עני – מותר ליתן לו כל דבר, כמו כל נתינת צדקה.(הרמ\"א בסעיף ו כתב דכשאין למי לשלוח, רק להאבל – ישלח לו, אלא אם כן מחל האבל על מנתו. עד כאן לשונו. ואין הכוונה שצריך לעשות כן ולמחול, אלא דאם מחל – יצא, כמו שכתבתי לעיל.)","ודע: דביורה דעה סוף סימן שפה כתב רבינו הרמ\"א: דאסור לשלוח מנות לאבל על אביו ואמו כל שנים עשר חודש, ואפילו בשבת במקום שלא נהגו לשאול בשלומו בשבת. אבל במקום שנהגו לשאול בשלומו בשבת – מותר לשלוח לו מנות. עד כאן לשונו.ולפי זה יש מי שאומר דגם כאן, כיון שנהגו שלא לנהוג אבלות בפורים – מותר לשלוח לו מנות (מגן אברהם סעיף קטן יב), ושזהו כוונת רבינו הרמ\"א בכאן, שכתב: וכמו שכתבתי ביורה דעה סימן שפה (שם).ולעניות דעתי נראה אדרבא, דכוונתו: דאף על פי דלעניין שבת נתבאר שם דיש להתיר, מכל מקום פורים לא דמי לשבת, שהרי הרבה דיעות דנוהג אבלות בפורים (וגם הט\"ז סעיף קטן ג לא נראה לו היתר זה).","כתב רבינו הבית יוסף בסעיף ז:יש מי שאומר שאונן מותר בבשר ויין, דלא אתי עשה דיחיד דאבלות, ודחי עשה דרבים דאורייתא. דלשמוח בפורים – דברי קבלה נינהו, דהוי כדאורייתא.עד כאן לשונו. ואי קשיא: הרי יכול לקיים שמחת פורים אחר הקבורה? דיש לומר דוודאי כן הוא, אך הכוונה אם אינו יכול לקוברו בו ביום. והנה רבינו הרמ\"א כתב על זה, וזה לשונו:וכל שכן שחייב במקרא מגילה, ותפילה, וקריאת שמע. ונראה לי דדווקא בלילה, אף על פי שמתו מוטל לפניו. אבל ביום שרוצה לקוברו – קבורת מתו קודם כמו שכתבתי לעיל סימן תרפ\"ז ולכן קורא ומתפלל אחר כך כמו שנתבאר [...] דלא עדיף מיום טוב ושבת...עד כאן לשונו, ודבריו תמוהים (כמו שכתב המגן אברהם).","ונראה לעניות דעתי דהכי פירושו: דוודאי דברי רבינו הבית יוסף מיירי כשלא יקברנו היום, כמו שכתבתי. ולכן אף על גב דמדינא הוי אונן, מכל מקום לא אתי עשה דיחיד, וכו'. ואמרינן: כיון שלא יקברנו היום – מותר בבשר ויין. וכיון דמבטלינן לאנינותו מפני שמחת פורים, כל שכן שחייב במגילה, ותפילה, וקריאת שמע, דכיון שלא יקברנו היום – אינו אונן ברור. וכיון דבהכרח לבטל אנינותו משום שמחת פורים – מבטלינן ליה מכל וכל.ואחר כך אומר דין אחר: דכיון דנתחדש לנו דכשאינו קוברו היום דמבטלינן אנינותו, ולכן כשמת לו מת בתחילת הלילה, ואין דרך לקבור בלילה – מבטלינן ליה אנינותו לעניין מקרא מגילה, דהיא עשה דרבים, וממילא גם לגבי קריאת שמע ותפילה. אבל בשר ויין – לא שייך בלילה, ולא מתירינן ליה. אבל ביום, כשרוצה לקוברו – קוברו, ואחר כך מקיים כל מצות פורים. ורבינו הבית יוסף מיירי כשאינו קוברו בו ביום, כמו שכתבתי.(ובזה סרו מעליו כל קושיות המגן אברהם, עיין שם. ודייק ותמצא קל.)","מותר לישא אשה בפורים, בין בארבעה עשר בין בחמישה עשר. וכל שכן שמותר לעשות פדיון הבן. דאף על גב דביום טוב אסור ילפינן מקרא \"ושמחת בחגך\" – ולא באשתך, אבל בפורים ליכא קרא.ומכל מקום לטעם דאין מערבין שמחה בשמחה – גם בפורים אסור, וכן הסכימו גדולי האחרונים (מגן אברהם סוף סעיף קטן יח ופרי חדש). ויש לעשות החופה בשלושה עשר, וכן בחמישה עשר וודאי מותר (וכן כתב המרדכי, הביאו העט\"ז שאין לישא בפורים).ומה שנהגו בימים קדמונים בלבישת פרצופים משעטנז, ושל איש לאשה עכשיו – לא נהגו כן. וכן מי שהזיק – חייב לשלם, דעתה בעונותינו הרבים ערבה כל שמחה, ואין אנו במדריגה זו.(ומה שכתב הרמ\"א בסעיף ח – הוא לקיים מה שנהגו בימיו, ולא עכשיו.)"]],"SHULCHAN_ARUCH":[["בחנוכה ופורים מותר להתענות לפניהם ולאחריהם.","מתענים בי\"ג באדר. ואם חל פורים בא' בשבת, מקדימין להתענות ביום חמישי. <i>הגה: ותענית זו אינו חובה, לכן יש להקל בו לעת הצורך, כגון מעוברות או מיניקות או חולה שאין בו סכנה. ואפילו רק כואבי עיניים, שאם מצטערים הרבה – לא יתענו, ויפרעו אחר כך. אבל שאר בריאים – לא יפרשו מן הצבור (חידושי אגודה בשם מחזור ויטרי). ואם חל פורים ביום א', שמתענין ביום ה' שלפניו, וחל בו ברית מילה, מותר לאכול על המילה, ולמחר ביום ו' יתענו האוכלים (הגהות מנהגים).<\/i>","יש מתענים ג' ימים זכר לתענית אסתר."],["חייב אדם לקרות המגילה בלילה ולחזור ולשנותה ביום. ושל לילה – זמנה כל הלילה, ושל יום – זמנה כל היום, מהנץ החמה עד סוף היום; ואם קראה משעלה עמוד השחר – יצא.","מבטלים תלמוד תורה לשמוע מקרא מגילה, קל וחומר לשאר מצוות של תורה, שכולם נדחים מפני מקרא מגילה. ואין לך דבר שנדחה מקרא מגילה מפניו, חוץ ממת מצווה שאין לו קוברים <i>(כדי צורכו)<\/i>, שהפוגע בו – קוברו תחילה ואחר כך קורא. <i>הגה: וכל זה לא מיירי אלא בדאיכא שהות לעשות שתיהן. אבל אם אי אפשר לעשות שתיהן, אין שום מצווה דאורייתא נדחית מפני מקרא מגילה (ר\"ן ובית יוסף בשם תוספות ומהר\"א מזרחי). והא דמת מצווה קודם, היינו דווקא בדאפשר לו לקוראה אחר כך (מהר\"א מזרחי).<\/i>"],["כרכים המוקפים חומה מימות יהושע בן נון, אפילו אינן מוקפין עכשיו, קורין בט\"ו, אפילו אם הם בחוצה לארץ. ואפילו אין בהם עשרה בטלנים <i>(פירוש, בטלים ממלאכתן ועוסקין בצרכי ציבור)<i>. והוא שהוקף ואחר כך ישב, או שישב תחילה על דעת להקיפו אחר כך; לאפוקי כשנודע שישב תחלה על דעת שלא להקיפו <i>(אבל מסתמא הוקפה ולבסוף ישבה. ר\"ן).<\/i><\/i><\/i>","וכן הכפרים הנראים עימהם, אפילו אינם סמוכים, כגון שהם בהר. או שסמוכים להם, אפילו אינם נראים עימהם, כגון שהם בעמק. ובלבד שלא יהיו רחוקים יותר ממיל. ובשושן, אף על פי שאינה מוקפת חומה מימות יהושע – קורים בט\"ו, הואיל ונעשה בו הנס.","כפרים ועיירות גדולות, וכרכים שאינם מוקפים חומה מימות יהושע בן נון, קורים בי\"ד.","כרך שהוא ספק אם הוקף בימי יהושע אם לאו, קורים בי\"ד ובט\"ו ובליליהון. ולא יברך כי אם בי\"ד, שהוא זמן קריאה לרוב העולם.","בן עיר שהלך לכרך, או בן כרך שהלך לעיר, אם היה דעתו לחזור למקומו בזמן קריאה ונתעכב ולא חזר, קורא כמקומו; ואם לא היה בדעתו לחזור אלא לאחר זמן הקריאה, קורא עם אנשי המקום שהוא שם. הגה: ואם הוא במדבר או בספינה, קורא ביום י\"ד כמו רוב העולם <i>(כל בו).<\/i>","יום ט\"ו שחל להיות בשבת, אין קורין המגילה בשבת, אלא מקדימים לקרותה בערב שבת. וגובים מעות מתנות עניים ומחלקים אותם בו ביום. וביום שבת מוציאים שני ספרים, ובשני קורין \"ויבא עמלק\", ואומרים \"על הנסים\". ואין עושין סעודת פורים עד יום אחד בשבת.","המפרש בים והיוצא בשיירה ואינו מוצא מגילה להוליך עמו, יקראנה בשלושה עשר או בשנים עשר או באחד עשר בלא ברכה. ואם אי אפשר להמתין עד ימים הללו, יש אומרים שקורא אפילו מתחילת החודש. הגה: והכי נהוג. ומיהו אם נזדמן לו אחר כך מגילה, חוזר וקורא אותה ביום י\"ד; אפילו קראה תחילה ביום י\"ג, מכל מקום קרא אותה שלא בזמנה <i>(כל בו ובית יוסף).<\/i>","בן עיר שהיה בספינה או בדרך, ולא היה בידו מגילה, ואחר כך נזדמנה לו בט\"ו, קורא אותה בט\"ו."],["הכל חייבים בקריאתה: אנשים ונשים, וגרים ועבדים משוחררים. ומחנכים את הקטנים לקרותה.","אחד הקורא ואחד השומע מן הקורא, יצא ידי חובתו. והוא שישמע ממי שהוא חייב בקריאתה. לפיכך, אם היה הקורא חרש או קטן או שוטה, השומע ממנו לא יצא. ויש אומרים שהנשים אינם מוציאות את האנשים. <i>הג\"ה: ויש אומרים, אם האשה קוראה לעצמה, מברכת \"לשמוע מגילה\", שאינה חייבת בקריאה (מרדכי פרק קמא דמגילה).<\/i>","אנדרוגינוס מוציא מינו, ולא שאינו מינו. טומטום ומי שחציו עבד, אפילו מינו אינו מוציא. <i>הגה: יש אומרים דאפילו את עצמו אינו מוציא, וצריך לשמוע מאחרים (ב\"י).<\/i>","השומע מגילה ממי שהוא מודר הנאה ממנו, יצא.","מקום שאין מניין, אם אחד יודע והאחרים אינם יודעים, אחד פוטר את כולם; ואם כולם יודעים, כל אחד קורא לעצמו.","מנהג טוב להביא קטנים וקטנות לשמוע מקרא מגילה."],["קורא אדם את המגילה בין עומד, בין יושב. אבל לא יקרא בציבור יושב לכתחילה, מפני כבוד הציבור. <i>הג\"ה: ואסור לחזן לקרוא את המגילה עד שאומרים לו קרא (מרדכי פרק הקורא).<\/i>","אפילו שניים ואפילו עשרה יכולים לקרותה ביחד, ויוצאים הם והשומעים מהם.","צריך לקרותה כולה, ומתוך הכתב. ואם קראה על פה, לא יצא. וצריך שתהא כתובה כולה לפניו לכתחילה. אבל בדיעבד, אם השמיט הסופר באמצעה תיבות, אפילו עד חציה, וקראם הקורא על פה, יצא. <i>הג\"ה: אבל אם השמיט תחילתה או סופה, אפילו מיעוטה, לא יצא (ר\"ן). ואפילו באמצעה, דווקא דלא השמיט עניין שלם (ב\"י בשם א\"ח)<\/i>. אבל ביותר מחציה, אפילו הן כתובות, אלא שהן מטושטשות ואין רישומן ניכר, פסולה.","מי שתופס בידו מגילה שאינה כשרה, לא יקרא עם שליח ציבור, אלא שומע ושותק. <i>הג\"ה: וכן לא יסייע שום אדם על פה לחזן. ולכן אותן הפסוקים שקורין הקהל, צריך החזן לחזור ולקרותם מתוך מגילה כשרה. (ב\"י בשם שבולי לקט).<\/i>","קראה סירוגין, דהיינו שפסק בה ושהה, ואחר כך חזר למקום שפסק, אפילו שהה כדי לגמור את כולה, יצא. <i>הג\"ה: ואפילו סח בינתיים. מיהו גוערין במי שסח בינתיים, כדלקמן סימן תרצ\"ב סעיף ב'. (הרשב\"א סי' רמ\"ד).<\/i>","הקורא את המגילה למפרע, לא יצא. קרא פסוק אחד ודילג השני וקרא שלישי, ואחר כך חזר וקרא השני, לא יצא, מפני שקרא למפרע פסוק אחד. אלא כיצד יעשה? מתחיל מפסוק שני ששכח, וקורא על הסדר.","הקורא את המגילה על פה, לא יצא ידי חובתו.","הלועז ששמע את המגילה הכתובה בלשון הקודש ובכתבי הקודש, אף על פי שאינו יודע מה הם אומרים, יצא ידי חובתו.","היתה כתובה תרגום או בלשון אחרת מלשונות הגויים, לא יצא ידי חובתו בקריאתה אלא המכיר אותו הלשון בלבד. אבל אם היתה כתובה בכתב עברי וקראה ארמית לארמי, לא יצא, שנמצא זה קורא על פה; וכיוון שלא יצא הקורא ידי חובתו, לא יצא השומע ממנו. <i>הג\"ה: אבל אין לחוש באיזה כתב כתובה (ב\"י).<\/i>","מי שיודע לעז ויודע אשורית, אינו יוצא בלעז. ויש אומרים שיוצא. <i>הג\"ה: ואם כתובה בשני לשונות, מי שמבינים יצאו (ב\"י).<\/i>","יש למחות ביד הקוראים לנשים המגילה בלשון לעז, אף על פי שכתובה בלשון לעז.","קראה מתנמנם, הואיל ולא נרדם בשינה, יצא. אבל אם שמעה מתנמנם, לא יצא.","היה כותבה, שקורא פסוק במגילה שהוא מעתיק ממנה וכותבה: אם כיוון ליבו לצאת ידי חובה, יצא. והוא שתהא כתובה כולה לפניו במגילה שהוא מעתיק ממנה. וכן אם היה מגיהה, וכן אם היה דורשה, שקורא פסוק במגילה שלימה ודורשו: אם כיוון ליבו לצאת ידי חובה, יצא. ולא יפסיק בה בעניינים אחרים כשדורשה, שאסור להפסיק בה בעניינים אחרים.","הקורא את המגילה, צריך שיכוין להוציא השומע, וצריך <i>(שיכוין)<\/i> השומע לצאת. ואם הקורא שליח ציבור, מסתמא דעתו על כל השומעים, אפילו הם אחורי בית הכנסת. אין מדקדקין בטעויותיה. ויש אומרים, דדווקא בטעות שהלשון והעניין אחד, כההוא עובדא דתרי תלמידי דהוו יתבי קמיה דרב, חד קרי יהודים וחד קרי יהודיים, ולא אהדר חד מינייהו; אבל טעות אחר לא.","צריך לומר עשרת בני המן ו\"עשרת\" הכל בנשימה אחת, להודיע שכולם נהרגו ונתלו כאחד. <i>הג\"ה: ודווקא לכתחילה, אבל בדיעבד אם הפסיק ביניהם יצא (תוס' סוף פרק נקמא דמגילה ואבודרהם ומהרי\"ל). ולכתחילה נוהגין לומר בנשימה אחת מתחילת \"חמש מאות איש ואת פרשנדתא\" וכו' עד \"עשרת\". (מהרי\"ל בשם רוקח).<\/i>","צריך שיאמר \"ארור המן\", \"ברוך מרדכי\", \"ארורה זרש\", \"ברוכה אסתר\", \"ארורים כל הגויים\"[1], \"ברוכים כל ישראל\" וכו'[2]. וצריך שיאמר: \"וגם חרבונה זכור לטוב\".","מנהג כל ישראל שהקורא קורא ופושטה כאיגרת, להראות הנס. וכשיגמור, חוזר וכורכה כולה ומברך. <i>הג\"ה: יש שכתבו, שנוהגין לומר ארבעה פסוקים של גאולה בקול רם, דהיינו: \"איש יהודי\" וגו', \"ומרדכי יצא\" וגו', \"ליהודים היתה אורה\" וגו', \"כי מרדכי היהודי\" וגו'. וכן נוהגין במדינות אלו (הגהות מיימוני פרק ח' וכל בו ואבודרהם). והחזן חוזר וקורא אותן. עוד כתבו, שנהגו התינוקות לצור צורת המן על עצים ואבנים, או לכתוב שם המן עליהן, ולהכותן זה על זה, כדי שיימחה שמו, על דרך \"מחה תמחה את זכר עמלק\", \"ושם רשעים ירקב\". ומזה נשתרבב המנהג שמכים המן כשקורים המגילה בבית הכנסת (אבודרהם). ואין לבטל שום מנהג או ללעוג עליו, כי לא לחינם הוקבעו (ב\"י בשם א\"ח).<\/i>","מגילה בי\"ד ובט\"ו, צריך לחזור אחר עשרה. ואם אי אפשר בעשרה, קורים אותה ביחיד. <i>הג\"ה: ויש להסתפק אם נשים מצטרפות לעשרה (הגהות אשירי פרק קמא; טור סימן תרפ\"ד). ואם קראו אותה בציבור, ואיזה יחיד לא שמעה, יכול לקרות אפילו לכתחילה ביחיד, הואיל וקורין אותה באותה העיר בעשרה (ב\"י בשם א\"ח). וכשהיחיד קורא אותה בזמנה, צריך לברך עליה (ב\"י).<\/i>"],["אין כותבין המגילה אלא בדיו על הגויל או על הקלף כספר תורה ואם כתבה במי עפצים וקנקנתום כשרה כתבה בשאר מיני צבעונים פסולה וצריכה שירטוט כתורה עצמה ואין העור שלה צריך לעבד לשמה וי\"א שצריך עיבוד לשמה:","היתה כתובה על הנייר או על עור שאינו מעובד או שכתבה עכו\"ם או אפיקורס פסולה ודינה כספר תורה לענין היקף גויל וחטוטרות חתי\"ן ותליית ההי\"ן וקופי\"ן וכל גופות האותיות בצורתן ובחסרות ויתרות: <i>הגה: גם צריך לכתבה מן הכתב (ר\"ן) ולהוציא כל תיבה מפיו קודם שיכתבנה כמו בספר תורה (מהרי\"ק) ועושין כל פרשיותיה סתומות ואם עשאן פתוחות פסולה (הגהות מיימוני פ\"ב ופסקי מהרא\"י סימן צ\"ג) ובדיעבד אין לפסול מגילה משום חסרות ויתירות דלא גרע מהשמיט בה הסופר אותיות דכשרה (הגהות מיימוני פ\"ב וא\"ז) וכמו שנתבאר סי' תר\"צ סעיף ג'<\/i>. וצריכה עמוד בסופה וחלק בראשה כדי להקיפה בו וי\"א שצריכה תגין וי\"א שאינה צריכה: <i>הגה: ונהגו לתייגה גם נהגו שלא לעשות לה עמוד כלל בסופה (מהרי\"ל):<\/i>","עשרת בני המן צריך לכתבם כשירה ולא כשאר שירות שחלק על גבי כתב אלא מניח חלק בין כתב לכתב ואם לא עשה כן פסולה:","צריך להאריך בוי\"ו דויזתא <i>(בכתיבתה וי\"א בקריאתה) (ר\"ן בשם הרא\"ש ומהרי\"ל וב\"י בשם א\"ח) <\/i>וצריך לכתוב איש בראש דפא ואת בסופה:","אם תפרה בחוטי פשתן פסולה:","אם הטיל בה ג' חוטי גידים כשרה ובלבד שיהיו משולשות ומפני שיש בו פירושים שונים צריך לצאת ידי כולם ויעשה שלשה תפירות בראשה וג' בסופה וג' באמצעיתה ותפירה אחת בחלק הרביעי מצד זה ותפירה אחת בחלק הרביעי שמצד האחר: <i>הגה: ואם אין לו גידין יותר מוטב לתפור הנשאר בחוטי פשתן מלהניחה בלא תפירה (הגהות מיימוני פרק ב' וכל בו). אבל אם יש לו גידין יתפור כולם בגידין כולה בגידין והתפירה תהיה מבחוץ ולא מבפנים <i>(רבינו ירוחם נ\"י ח\"ד וב\"י בשם א\"ח):<\/i><\/i>","צריך להניח שיור בראש היריעה ובסופה כשתופרם יחד ובמשהו סגי:","אין קורין בצבור במגילה הכתובה בין הכתובים ואם קרא לא יצא אלא א\"כ היתה יתירה על שאר היריעות או חסרה כדי שיהא לה היכר אבל היחיד קורא בה ואפילו אינה חסרה או יתירה ויוצא בה ידי חובתו ודוקא כשהיא כתובה בגליון כספר תורה:","מגילה שהיא נקודה וכן אם כתב בה בדף הראשון ברכות ופיוטים אינה נפסלת בכך:","אם אין מגילה כשרה קורים אותה בחומש בלא ברכה:","אם קרא במגילה גזולה יצא: <i>הגה: ואם מברכין עליה עיין לעיל סי' תרמ\"ט לענין לולב הפסול וה\"ה כאן:<\/i>"],["הקורא את המגילה מברך לפניה שלשה ברכות על מקרא מגילה ושעשה נסים ושהחיינו וביום אינו חוזר ומברך שהחיינו: <i>הגה: וי\"א דאף ביום מברך שהחיינו (טור בשם ר\"ת והרא\"ש והמגיד) [וכן נוהגין בכל מדינות אלו ואחד יכול לברך והשני קורא] (הגהות אשירי פ\"ב)<\/i> ולאחריה נוהגים לברך הרב את ריבנו וכו' אם לא בירך לא לפניה ולא לאחריה יצא: <i>הגה: ונהגו לומר בלילה אשר הניא אבל לא ביום (כל בו וב\"י בשם א\"ח) ואין לברך אחריה אלא בצבור:<\/i>","אין לשוח בעוד שקורין אותה:","אע\"פ שיצא כבר מברך להוציא את אחר ידי חובתו:","מי שהוא אנוס קצת ואינו יכול לילך לבהכ\"נ וצריך להמתין עד אחר שקראו הקהל וקשה עליו לישב בתענית כ\"כ יכול לשמוע קריאתה מבע\"י מפלג המנחה ולמעלה: <i>הגה: אבל אסור לאכול קודם שישמע קריאת המגילה אפילו התענית קשה עליו (תה\"ד סימן ק\"ט):<\/i>"],["אחר קריאת המגילה בערבית אומר ואתה קדוש ואם חל במוצאי שבת אומר ויהי נועם קודם ואתה קדוש: <i>הגה: ואומר ויתן לך וקורין המגילה ואח\"כ מבדילין (מנהגים):<\/i>","אומר על הנסים בלילה וביום: <i>הגה: ואם לא אמרו אין מחזירין אותו (טור) ואין אומרים על הנסים רק ביום י\"ד אבל לא בט\"ו (ב\"י בשם א\"ח ומנהגים) ובליל י\"ד אע\"פ שלא קראו המגילה עדיין אומר על הנסים בתפלת ערבית. (הגהות מיימוני פ\"ב):<\/i>","אין קורין בו הלל ואין נופלין על פניהם: הגה וא\"א למנצח ואל ארך אפים <i>(מנהגים וב\"י בשם תוספות):<\/i>","מוציאין ס\"ת וקורין בפרשת ויבא עמלק ואע\"פ שאין בה אלא ט' פסוקים כופלין פסוק אחרון כדי להשלים י' פסוקים: <i>הגה: ואין המנהג לכפול פסוק האחרון של הפרשה<\/i> וקורין המגילה ואח\"כ סדר קדושה: <i>הגה: כשיש מילה בפורים מלין התינוק קודם קריאת המגילה (מהרי\"ל ומנהגים):<\/i>"],["חייב כל אדם ליתן לפחות שתי מתנות לשני עניים: <i>הגה: י\"א שיש ליתן קודם פורים מחצית מן המטבע הקבוע באותו מקום ובאותו זמן זכר למחצית השקל שהיו נותנין באדר ומאחר ששלשה פעמים כתיב תרומה בפרשה יש ליתן ג' (מרדכי ריש פ\"ק דיומא) ויש ליתנו בליל פורים קודם שמתפללים מנחה (מהרי\"ל) וכן נוהגין בכל מדינות אלו ויש ליתן ג' חצאי גדולים במדינות אלו כי אין מטבע ששם מחצית עליה מלבד זו ובמדינות אוסטרייך יתנו ג' חצי ווינ\"ר שנקראו ג\"כ מחצית וכן לכל מדינה ומדינה ואין חייב ליתנו רק מי שהוא מבן עשרים ולמעלה ויש אומרים שנותנים מחצית השקל לצדקה מלבד ג' מחצית אלו ואין נוהגין כן:<\/i>","אין משנים מעות פורים לצדקה אחרת: <i>הגה: ודוקא הגבאים (מרדכי פ\"ק דבבא בתרא)<\/i> אבל העני יכול לעשות בו מה שירצה:","אין מדקדקים במעות פורים אלא כל מי שפושט ידו ליטול נותנים לו ובמקום שנהגו ליתן אף לעכו\"ם נותנים:","במקום שאין עניים יכול לעכב מעות פורים שלו לעצמו ונותנם במקום שירצה: <i>הגה: מצוה להרבות בסעודת פורים (טור).ובסעודה אחת יוצאים (מרדכי סוף פרק קמא):<\/i>"],["סעודת פורים שעשאה בלילה לא יצא ידי חובתו: <i>הגה: ומ\"מ גם בלילה ישמח וירבה קצת בסעודה (תשובת מהרי\"ב):<\/i>","חייב אינש לבסומי בפוריא עד דלא ידע בין ארור המן לברוך מרדכי: <i>הגה: וי\"א דא\"צ להשתכר כל כך אלא שישתה יותר מלימודו (כל בו) ויישן ומתוך שיישן אינו יודע בין ארור המן לברוך מרדכי (מהרי\"ל) ואחד המרבה ואחד הממעיט ובלבד שיכוין לבו לשמים ואין להתענות בפורים מלבד תענית חלום וע\"ל סי' תקס\"ח וסימן תק\"ע. יש שנהגו ללבוש בגדי שבת וי\"ט בפורים וכן נכון (מהרי\"ל) ונוהגים לעשות סעודת פורים לאחר מנחה וערבית יתפללו בלילה ומתפללים מנחה תחלה בעוד היום גדול ורוב הסעודה צריכה להיות ביום (מנהגים) ולא כמו שנוהגין להתחיל סמוך לערב ועיקר הסעודה היא ליל ט\"ו וכשחל פורים ביום ששי יעשו הסעודה בשחרית משום כבוד שבת (מנהגים) ומי שרוצה לעשותה תמיד בשחרית הרשות בידו (ת\"ה) י\"א שיש לאכול מאכל זרעונים בפורים זכר לזרעונים שאכל דניאל וחביריו בבבל (כל בו) טוב לעסוק מעט בתורה קודם שיתחיל הסעודה וסמך לדבר ליהודים היתה אורה ושמחה ודרשינן אורה זו תורה (מהרי\"ב) וחייב במשתה ושמחה קצת בשני ימים י\"ד וט\"ו (מנהגים) וכן נהגו וי\"א דאם הזיק אחד את חבירו מכח שמחת פורים פטור מלשלם (ת\"ה סי' ק\"י) ועי' בת\"ה בדיני נזיקין:<\/i>","אומר על הנסים בברכת המזון בברכת הארץ ואם התחיל סעודתו ביום ומשכה עד הלילה אומר על הנסים דבתר תחלת סעודה אזלינן ויש מי שאומר שאין לאומרו <i>(ונוהגין כסברא ראשונה):<\/i>","חייב לשלוח לחבירו שתי מנות בשר או של מיני אוכלים שנאמר ומשלוח מנות איש לרעהו שתי מנות לאיש אחד וכל המרבה לשלוח לריעים משובח ואם אין לו מחליף עם חבירו זה שולח לזה סעודתו וזה שולח לזה סעודתו כדי לקיים ומשלוח מנות איש לרעהו: <i>הגה: ויש לשלוח מנות ביום ולא בלילה (מדברי הרא\"ש פ\"ק דמגילה) ואם שולח מנות לרעהו והוא אינו רוצה לקבלם או מוחל לו יצא ואשה חייבת במתנות לאביונים ומשלוח מנות כאיש. ואשה תשלח לאשה ואיש לאיש. אבל לא בהפך שלא יבא איש לשלוח לאלמנה ויבואו לידי ספק קידושין אבל במתנות לאביונים אין לחוש:<\/i>"],["פורים מותר בעשיית מלאכה ובמקום שנהגו שלא לעשות אין עושין <i>(והאידנא נהגו בכל מקום שלא לעשות) (כל בו)<\/i> והעושה אינו רואה סימן ברכה מאותה מלאכה לעולם אלא אם הוא בנין של שמחה כגון בית חתנות לבנו או אבורנקי של מלכים ושרים: <i>הגה: ומותר לעשות כל מלאכת מצוה כגון לכתוב פסקי הלכות וכן מותר לעשות אפילו מלאכות גמורות לצורך פורים (ת\"ה סי' קי\"ב):<\/i>","אפילו במקום שנהגו לא נהגו אלא ביום מקרא מגילה בלבד אבל לאסור את של זה בזה אינו מנהג:","יום י\"ד ויום ט\"ו אסורים בהספד ותענית לכל אדם בכל מקום בין לבני כרכים שהם עושין ט\"ו בלבד בין לבני עיירות שהם עושים י\"ד בלבד והנשים מענות בהם שכלן עונות כאחת ומטפחות שמכות כף אל כף אבל לא מקוננות שתהא אחת מדברת וכולן עונות אחריה נקבר המת לא מענות ולא מקוננות:","כל דברי אבילות נוהגים בחנוכה ופורים: <i>הגה: ומ\"מ ילך לבהכ\"נ לשמוע המגילה (תוספות פ\"ק) דמ\"ק ואם יוכל לאסוף מנין לביתו לקרות המגילה עדיף טפי (מהרי\"ל) ויש אומרים שאין אבילות נוהג בפורים לא בי\"ד ולא בט\"ו (הרא\"ש ומנהגים) וכן נוהגין ואפילו אבילות יום ראשון נדחה מפני פורים (ד\"ע) אבל דברים שבצנעה נוהג ואף על פי שאין נוהג אבילות בפורים עולה לו למנין ז' ימי אבילות כמו שבת וכן פסק הרב בעצמו בטור י\"ד סי' ת\"א:<\/i>","אם חל פורים במוצאי שבת והאבל יושב בבית הכנסת בשבת במנחה לא יצא משם עד שיתפלל תפלת ערבית וישמע קריאת מגילה ולמחרת לא יצא מפתח ביתו:","יש מי שאומר שהאבל חייב לשלוח מנות: <i>הגה: אבל אין שולחין לאבל כל י\"ב חודש (מהרי\"ל) וכמו שיתבאר בי\"ד סי' שפ\"ה עיין שם ואם אין בעיר אלא האבל עם אחר חייב לשלוח לאבל כדי לקיים לשלוח מנות אא\"כ מחל האבל על מנתו (מהריב\"ש):<\/i>","יש מי שאומר שאונן מותר בבשר ויין דלא אתי עשה דיחיד דאבילות ודחי עשה דרבים דאורייתא דלשמוח בפורים דברי קבלה נינהו שהם כדברי תורה: <i>הגה: וכל שכן שחייב במקרא מגילה ותפלה וק\"ש ונ\"ל דדוקא בלילה אף על פי שמתו מוטל לפניו אבל ביום שרוצה לקברו קבורת מתו קודם כמו שנתבאר לעיל סי' תרפ\"ז ס\"ב ולכן קורא ומתפלל אח\"כ דלא עדיף מיו\"ט ושבת כמו שנתבאר לעיל סימן ע\"א כנ\"ל:<\/i>","מותר לישא אשה בפורים: <i>הגה: בין בי\"ד בין בט\"ו וכ\"ש שמותר לעשות פדיון הבן (תוס' פ\"ק דמ\"ק) ומה שנהגו ללבוש פרצופים בפורים וגבר לובש שמלת אשה ואשה כלי גבר אין איסור בדבר מאחר שאין מכוונים אלא לשמחה בעלמא וכן בלבישת כלאים דרבנן וי\"א דאסור אבל המנהג כסברא הראשונה וכן בני אדם החוטפים זה מזה דרך שמחה אין בזה משום לא תגזול ונהגו כך ובלבד שלא יעשו דבר שלא כהוגן על פי טובי העיר (תשובת מהר\"י מינץ סימן י\"ז):<\/i>"]]}